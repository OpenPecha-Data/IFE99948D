༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
LCCN:
W1KG14137
n/a
ImageGroup:
ISBN:
11KG14330
9789380359694
Title:
གཏམ་མཛོད་མེས་པོའི་ཞལ་རྒྱུན།
gtam mdzod mes po'i zhal rgyun/
ཆབ་སྤེལ་ཚེ་བརྟན་ཕུན་ཚོགས
Author:
chab spel tshe brtan phun tshogs
na
Descriptor:
Original Publication:
Place:
Publisher:
skad yig deb phreng /;8
dharamsala, h.p.
library of tibetan works and archives
2012
Date:
Volume:
Total Volumes:
TBRC Pages:
Introductory Pages:
Text Pages:
Scanning Information:
n/a
n/a
Scanned at M/S Satluj Infotech Images, E-45, Sector 27 Noida, District Gautam Buddha
Nagar, U.P. 201301 via New Delhi, IN for the Tibetan Buddhist Resource Center, 150 17th
st., New York, NY 10011, U.S.A 2006. Comments: 4/2013



སྐད་ཡིག་དེབ་ཕྲེང་། ༨
གཏམ་མཛོད་མེས་པོའི་
ཆབ་སྤེལ་ཚེ་བརྟན་ཕུན་ཚོགས།



སྐད་ཡིག་དེབ་ཕྲེང་ ར
༄༅། །གཏམ་མཛོད་མེས་པོའི་ཞལ་རྒྱུན།
ཆབ་སྤེལ་ཚེ་བརྟན་ཕུན་ཚོགས།
བོད་ཀྱི་དཔེ་མཛོད་ཁང་།



© 2012 Library of Tibetan Works & Archives
All rights reserved.
གཏམ་མཛོད་མེས་པོའི་ཞལ་རྒྱུན།
Series title: skad yig deb phreng Vol. 8
Volume title: gtam mdzod mes po’i zhal rgyun
Subject: Treasury of Proverbs and Idioms
Author: chab spel tshe brtan phun tshogs
ཕྱི་ལོ་ ༢༠༡༢ ལོར་དཔར་ཐེངས་དང་པོ་བསྐྲུན།
ISBN: 978-93-80359-69-4
Published by Library of Tibetan Works & Archives,
Dharamsala and printed at VEE ENN PRINT-O-PAC,
New Delhi-110020



དཀར་ཆག
དཔར་སྐྲུན་གསལ་བཤད། ...…………..
གླེང་གཞི།
གསལ་བར་ སྟན་པའི་གཏམ་དཔའ་གྲས། ......................................27
གཏམ་དཔེ་དང་འབྲེལ་ཡོད་ཀྱི་འབེལ་གཏམ་འགའ་ཞིག..
ལེ་ཚན་དང་པོ། དཔེ་ཁོ་ན་ཆེད་དུ་བཤད་དེ་བརྗོད་དོན་གང་ཡིན་པ་རང་ཤུགས་ཀྱིས་
གསལ་བར་སྟོན་པའི་གཏམ་དཔེའི་གྲས། ..
ལེ་ཚན་གཉིས་པ། བོད་གནའ་རབས་པས་དཔེ་མང་དྲངས་ནས་དོན་གཅིག་མཚོན་པར་
བྱེད་པའི་རྩོམ་སྲོལ་གྱི་རྒྱུན་ལྟར། དཔེ་ཉིས་རྩེག་གིས་བརྗོད་དོན་
གང་ཡིན་པ་དེ་ནན་ཏན་དུ་སྟོན་པའི་གཏམ་དཔེའི་གྲས། ....…….….…..163
ལེ་ཚན་གསུམ་པ། ཚིག་སྡུད་ཆེ་བའི་དཔེ་ཚིག་འབྲུ་བཞི་ཅན་གྱིས་བརྗོད་དོན་
སྟོན་པར་བྱེད་པའི་གཏམ་དཔེའི་གྲས། .... .....……...
ལེ་ཚན་བཞི་པ། དཔེ་སོགས་འཁྱོག་བརྗོད་ཀྱིས་མ་བརྒྱན་པར་ཕུལ་དུ་བྱུང་བའི་
ཚིག་སྦྱོར་གྱིས་བརྗོད་དོན་ཐད་ཀར་སྟོན་པའི་གཏམ་དཔེའི་གྲས། ...217
ལེན་ཚན་ལྔ་པ། ཚིག་རྐང་གཅིག་གིས་དོན་དང་ཚིག་རྐང་གཅིག་གིས་དཔེ་བསྟན་ནས་
དཔེ་དོན་ཟུང་དུ་སྦྲེལ་བས་བརྗོད་བྱའི་དོན་སྙིང་གསལ་བར་
སྟོན་པའི་གཏམ་དཔེའི་གྲས། ...…...….................….…287
......189



ལེན་ཚན་དྲུག་པ། བོད་ཀྱི་དམངས་ཁྲོད་གཏམ་རྒྱུད་དམ། ལོ་རྒྱུས་བཤད་ཚུལ་
སོགས་དང་འབྲེལ་བ་ཡོད་པའི་གཏམ་དཔེ་འགའ་ཞིག་གི་
འབྱུང་ཁུངས་སམ་བྱུང་ཚུལ་སོ་སོར་བཤད་པ། . .................325
མཇུག་བསྡུ་བ།.
བསྐྱར་ཞིབ་བགྱིས་པའི་གཡའ་སེལ། .......…....
355
359



དཔར་སྐྲུན་གསལ་བཤད།
༄༅། །བོད་ཀྱི་ཤེས་རིག་ལ་བྱང་ཆུབ་པའི་ཆབ་སྤེལ་ཚེ་བརྟན་ཕུན་ཚོགས་ལགས་ཀྱིས་
བརྩམས་པའི་གཏམ་མཛོད་མེས་པོའི་ཞལ་རྒྱུན་འདི་ནི་དེ་སྔ་བོད་ཀྱི་གཏམ་དཔེ་ཕྱོགས་
བཏུས་བགྱིས་པ་གཞན་རྣམས་ལས་ཁྱད་དུ་འཕགས་པ་ཞིག་བྱུང་ཡོད། ལེ་ཚན་དྲུག་གི་ནང་
དུ་རིགས་འདྲའི་སྡེ་ཚན་དབྱེ་འབྱེད་ཀྱིས་གཏམ་དཔེའི་ངོ་གྲངས་ཆིག་སྟོང་དྲུག་བརྒྱ་སྐོར་
ཞིག་ཉམས་ཞིབ་དང་འཚོལ་སྒྲིག་གནང་ཞིང་། གཏམ་དཔེ་དེ་འབྲེལ་ཚིག་དོན་གཉིས་ཀའི་
དོན་འགྲེལ་ཙམ་མ་ཟད་འབྲེལ་ཡོད་ལོ་རྒྱུས་རྣམས་ཀྱང་ཟུར་གསལ་སྡེ་ཚན་དུ་བཀོད་སྒྲིག་
གནང་སྟེ་བོད་ཀྱི་གཏམ་དཔེ་ལ་སློབ་སྦྱོང་གི་བརྒྱུད་རིམ་གསར་པ་ཞིག་ངོ་སྤྲོད་གནང་ཡོད།
དེར་མ་ཟད་ཁོང་གིས་ཕྱོགས་བཏུས་དང་རྩོམ་སྒྲིག་བགྱིས་པའི་ཞལ་རྒྱུན་འདི་ཡི་མཇུག་ཏུ་
གཏམ་མཛོད་ལ་བསྐྱར་ཞིབ་བགྱིས་པའི་གཡའ་སེལ་ཞེས་པ་བརྩམས་པར་གནང་སྟེ་རིགས་
འདྲའི་སྡེ་ཚན་འཁྲུགས་པ་དང་། གོ་དོན་ནོར་བ་རྣམས་ལ་གཡའ་སེལ་ཡང་གནང་བ་བཅས་
ནི་ང་ཚོར་བསླབ་བྱ་ཆེན་པོ་ཞིག་ཆགས་ཡོད། བོད་ཀྱི་སྐད་ཡིག་དང་སྐད་ཡིག་འདི་ནང་འཚོ་
བའི་རིག་གཞུང་འདིར་བོད་ཀྱི་གཏམ་དཔེ་ཇི་ཙམ་གལ་ཆེན་པོ་ཡིན་པ་ནི་དཔེ་དེབ་འདི་ཉིད་
ལ་ཐུགས་ཞིབ་གནང་ན་ངེས་པ་རྙེད་ཅིང་གསལ་པོ་ཆགས་ངེས།།
གཏམ་དཔེ་དེ་དག་གི་ཁྱད་དུ་འཕགས་པའི་ཡོན་ཏན་ནི་ཉུང་ངུ་ཚིག་གི་ནང་དུ་གལ་
ཆེའི་གནད་དོན་མི་ཉུང་བ་ཞིག་ཤིན་ཏུ་སྟབས་བདེའི་ཚིག་སྦྱོར་ནང་བཀོལ་ཐུབ་པ་དེ་
ཡིན། དཔེར་ན། རང་རེ་ཀུན་ཀྱིས་ཤེས་པ། ཁ་རིན་པོ་ཆེ། ལུས་བདེ་རུ་ཆུག །ཅེས་པ་ལ་
མཚོན་ན་ཁ་ལ་ཟ་རྒྱུའི་ཟས་ལ་ཚུལ་བཞིན་འཛེམས་ཟོན་བྱས་ན་ལུས་པོ་བདེ་ཐང་ཡོང་གི་
ཡོད་པའི་བསླབ་བྱ་གང་ཞིག་སྨན་གཞུང་ནང་དུ་གསུངས་པ་དང་དངོས་ཡོད་གནས་ཚུལ་



vi གཏམ་མཛོད་མེས་པོའི་ཞལ་རྒྱུན།
དུ་བྱུང་བ་གཉིས་ངོ་སྤྲོད་གནང་གི་ཡོད་ཅིང་། དེ་དང་ཆབས་ཅིག་གཏམ་དཔེ་དེ་ཉིད་ཀྱིས་
རང་གི་ཁ་ནས་དགོས་མེད་ཀྱི་སྨྲ་བ་མ་མང་བ་བྱས་ཏེ་རང་གི་མགོ་ལ་ཁ་མཆུ་རྙོག་གྲ་དང་
དོན་མེད་རྩོད་པའི་རིགས་མེད་པར་བྱས་ཏེ་ལུས་བདེ་རུ་ཆུག་དགོས་པའི་བསླབ་བྱ་ཡང་སྟོན་
པར་མཛད། གཞན་ཡང་གལ་ཏེ་གཞན་ལ་ཟུར་ཟ་བྱེད་དགོས་བྱུང་ཡང་ཤིན་ཏུ་རྣོ་ངར་ལྡན་
པའི་གནད་དོན་ཞིག་ཧ་ཅང་གི་ཚིག་སྦྱོར་བདེ་མོའི་ནང་སྨྲ་བར་བྱེད་ཐུབ། དཔེར་ན། བརྟག་
སྒྲིལ་མ་རེད་དངུལ་སྒྲིལ་རེད། ཇོ་བོ་མ་རེད་བྱམས་པ་རེད། བྱམས་པ་བྱམས་པ་ཆོས་བཟང་
རེད། བྱམས་པའི་གཟུངས་གཞུག་ཨ་ནི་རེད། ལྟ་བུའོ། །གཞན་ཡང་སྟོན་པ་གར་སོང་སྟོན་
ཀ །སྟོན་པའི་ཡུལ་ན་དཔྱིད་ཀ །ལ་སོགས་པའི་ཚིག་སྦྱོར་ནུས་ལྡན་དེ་དག་གཏམ་དཔེར་
གཏམས་ཡོད། དེར་བརྟེན་ད་ལམ་འདི་ནས་བོད་ཀྱི་སྐད་ཡིག་དེབ་ཕྲེང་བརྒྱད་པར་དཔར་
སྐྲུན་ཞུས་པ་ལགས་སོ། །དཔེ་དེབ་འདི་ཡིས་བོད་མིའི་རིག་གཞུང་ངོ་སྤྲོད་དང་སྐད་ཡིག་ཆུ་
ཚད་གོང་མཐོར་གཏོང་བ་ལ་ཕན་རླབས་ཆེན་པོ་ཡོང་བའི་རེ་བ་ཆེན་པོ་ཡོད།།
བཞུགས་སྒར་བོད་ཀྱི་དཔེ་མཛོད་ཁང་ནི། ྋགོང་ས་ྋསྐྱབས་མགོན་ཆེན་པོའི་བླ་
མེད་ཀྱི་དགོངས་གཞི་ལས་གྲུབ་ཅིང་། ཕྱི་ལོ་ ༡༩༧༡ ནས་ད་བར་ཆོས་རིག་གི་གསུང་རབ་
ཇི་སྙེད་ཅིག་དཔར་དུ་བསྐྲུན་ཡོད་ཅིང་། བར་ལམ་ཕྱི་ལོ་ ༢༠༠༠ ཙམ་ནས་ཚན་རིག་དང་
ནང་ཆོས་ཀྱི་འབྲེལ་བའི་སྟེང་ཉམས་ཞིབ་དང་བོད་འགྱུར། བོད་ཀྱི་ནང་པའི་ན་གཞོན་རིས་
མེད་དགེ་འདུན་གྲངས་བཅད་ལ་ཚན་རིག་གི་ཟབ་སྦྱོང་། ༢༠༠༥ ཙམ་ནས་ནང་བསྟན་གསུང་
འགྱུར་གྱི་ཟབ་སྦྱོང་རྒྱུན་སྐྱོང་གནང་བཞིན་པ། གསུང་ཆོས་འཛིན་གྲྭ་འཕར་མ་དབུ་འཛུགས་
ཞུས་པ་བཅས་ནི་ལས་གཞི་འཕར་མ་གསར་གཏོད་ཞུས་པའི་དཔེ་མཚོན་ཙམ་ཡིན། ལས་
གཞི་དེ་དག་ཐམས་ཅད་འདི་གའི་འགན་འཛིན་དགེ་བཤེས་ལྷག་རྡོར་མཆོག་གི་ཐད་ཀའི་
གཟིགས་རྟོག་འོག་ལས་དོན་སྒྲུབ་བཞིན་པ་ལགས་སོ། །བོད་ཀྱི་དཔེ་མཛོད་ཁང་གི་བོད་ཀྱི་
རིག་གཞུང་ཉམས་ཞིབ་དང་བོད་ཡིག་དཔར་སྐྲུན་སྡེ་ཚན་འགན་འཛིན་ན་ག་སངས་རྒྱས་
བསྟན་དར་གྱིས་རབ་གནས་ཆུ་འབྲུག་ལོ་སྟེ། ཕྱི་ལོ་ ༢༠༡༢ ཟླ་ ༩ ཚེས་ ༡༥ ལ།།



གླེང་གཞི།
༄༅། །རང་ཅག་བོད་ཀྱི་མི་རིགས་འདི་ནི་འཛམ་གླིང་ས་ཡི་གོ་ལའི་རྩེ་མོར་བྱུང་ཞིང་
འཕེལ་བའི་ལས་ལ་བརྩོན་ཞིང་། དཔའ་མཛངས་བརྟུལ་ཕོད་ལྡན་ལ། ཤེས་རིག་ཀྱང་རྣམ་
པར་བཀྲ་བའི་ཕུལ་བྱུང་གི་མི་རིགས་ཤིག་ཡིན། རང་རེའི་ཡང་མེས་རྣམས་ཀྱིས་མི་རབས་
ནས་མི་རབས་གྲངས་མེད་པ་བརྒྱུད་མཐའ་ཡི་རྒྱ་མཚོ་ཆེན་པོའི་ངོས་ལས་སྤྱི་ཁྲེ་སྟོང་ཕྲག་
འགའ་ཞིག་གིས་མངོན་པར་འཕགས་པའི་ས་མཐོ་འདིར། གཡང་གཟར་ཆེ་བའི་རི་བྲག་ཆུ་
གཏེར་ཆེན་པོའི་རླབས་ཀྱི་ཕྲེང་བ་ཇི་བཞིན་གཅིག་ནས་གཅིག་ཏུ་འབྲེལ་བའི་རི་རྒྱུད་ཀྱིས་
གང་བའི་ཁྲོད་དུ། ཁ་ཆར་བུ་ཡུག་འཚུབ་པ་དང་ས་མཐོའི་རླུང་དམར་སོགས་རང་བྱུང་
ཁམས་ཆེན་པོའི་འབྱུང་བ་འཁྲུགས་པའི་ཉེར་འཚེ་སྐྱི་གཡའ་བ་གང་དང་གང་ཞིག་ལའང་ཡ་
ང་དང་བག་ཚ་མེད་པར་ཕ་ཚ་བུ་རབས་མི་རྒྱུད་ཀྱི་ཕྲེང་བ་ཟམ་མི་ཆད་པས་དཔའ་ངར་གྱི་
འཐབ་རྩོད་དྲག་པོ་མཐའ་གཅིག་ཏུ་བྱས་ཏེ་རང་གི་ཕ་ཡུལ་འཛུགས་སྐྲུན་ཐོག
འབྲོག་ལས་དང་། ཞིང་ལས། ནགས་ལས། ལག་ཤེས་བཟོ་ལས་སོགས་ཐོན་
སྐྱེད་གསར་སྤེལ་གྱི་བྱ་རིམ་ནང་འགྲོ་བ་མིའི་རིགས་ཀྱི་ལོ་རྒྱུས་ཐོག་ངོ་མཚར་ཆེས་ཆེ་
བར་བརྩི་འོས་པའི་ལག་རྗེས་བགྲང་གིས་མི་ལང་བ་ཞིག་བཞག་ཡོད་པར་བརྟེན། དེང༌
སྐབས་རྒྱལ་ཁབ་ཕྱི་ནང་གི་ཡུལ་སྐོར་བ་སོགས་སྐྱེ་བོ་རྒན་གཞོན་ཕོ་མོ་སུ་ཞིག་ཡིན་
རུང་། རང་ཉིད་ས་མཐོའི་གནས་མཆོག་འདིར་སླེབས་པ་ཙམ་ལའང་ཟད་མི་ཤེས་པའི་
དགའ་སྤྲོ་དང་སྤོབས་ཉམས་ཚད་མེད་སྐྱེ་ཞིང་། ཡིད་སྨོན་དང་ངོ་མཚར་ཕན་ཚུན་འགྲན་
པ་བཞིན་དུ་བསྔགས་བརྗོད་ཀྱི་མེ་ཏོག་སིལ་མ་ཅི་དགར་ཐོར་བཞིན་པ་རྟག་ཏུ་རང་རེའི་
མཐོང་ཐོས་ཀྱི་ཡུལ་དུ་གྱུར་དང་འགྱུར་བཞིན་པ་ནི་རྒྱུ་མཚན་མེད་པ་ཞིག་ག་ལ་ཡིན། དེ་
ལྟར་མི་ལོ་ཁྲི་སྟོང་དུ་མའི་རིང་ལ་རང་ཡུལ་གསར་གཏོད་དང་སྤྱི་ཚོགས་ཀྱི་ཐོན་སྐྱེད་



2 གཏམ་མཛོད་མེས་པོའི་ཞལ་རྒྱུན།
དམ་འཚོ་བ་སོགས་ཕྱོགས་གང་ཐད་ནས་འཕེལ་རྒྱས་འགྲོ་བའི་བྱ་རིམ་དུས་ཡུན་ཧ་ཅང་
རིང་པོ་དེའི་ནང་། མི་རིགས་རང་ཉིད་ཀྱི་ཐུན་མོང་མ་ཡིན་པའི་དམངས་ཁྲོད་ཀྱི་རིག་
གནས་སྒྱུ་རྩལ་རྣམ་མང་ཕུན་སུམ་ཚོགས་པ་ཇི་སྙེད་ཅིག་གསར་སྐྲུན་དང་འཕེལ་རྒྱས་
བྱུང་ཡོད།།
འོན་ཀྱང་བར་སྐབས་མི་ལོ་བརྒྱ་ཕྲག་འགའ་ཞིག་གི་རིང་སྤྱི་ཚོགས་ཀྱི་ལམ་ལུགས་
དང་བསམ་བློའི་དབང་སྒྱུར་གྱི་ཕྱོགས་ལྷུང་སོགས་རྒྱུ་རྐྱེན་སྣ་ཚོགས་ལ་བརྟེན་ནས་བོད་
ཀྱི་མི་རིགས་འདི་ལ་རང་བརྩི་རང་བཀུར་བྱེད་པའི་སྙིང་སྟོབས་རིམ་བཞིན་ཇེ་ཞན་དུ་གྱུར་
སྟབས། མི་རིགས་རང་ཉིད་ཀྱི་སྲོལ་རྒྱུན་ཤེས་རིག་སྒྱུ་རྩལ་རྣམས་ལ་སྐྱེ་བོ་ཐ་མལ་པའི་
སྤྱོད་ཡུལ་ཞེས་མཐོང་ཆུང་ཁྱད་གསོད་དང་། འགོག་གནོན་ཟུར་འབུད་སོགས་ཉམས་རྒུད་
ཚབས་ཆེན་ཕོག་ཡོད་ན་ཡང་། རྒྱ་ཆེའི་མི་དམངས་མང་ཚོགས་ཚོས་རང་ནོར་རང་གཅེས་
ཀྱི་ལ་རྒྱ་མ་བོར་བར་རྒྱུན་འཛིན་མཐའ་ཁྱོངས་དང་ངག་ཐོག་གི་བརྒྱུད་སྤྲོད་མི་རབས་ནས་
མི་རབས་ལ་ཟམ་མི་འཆད་པར་བྱས་སྟབས། མཐའ་མ་ད་ལྟའི་བར་དུའང་ཕྱོགས་གང་ཅིའི་
ཐད་སྲོལ་རྒྱུན་བཟང་པོ་ཇི་སྙེད་ཅིག་འཚོལ་ཞིབ་དང་སྔོག་འདོན་བྱ་རྒྱུ་ཡོད།།
དཔེར་ན་ཉེ་བའི་ལོ་ཤས་ནང་གོང་རིམ་གྱི་མཛུབ་སྟོན་གཞིར་བཟུང་བོད་རང་སྐྱོང་
ལྗོངས་རྩོམ་རིག་སྒྱུ་རྩལ་མཉམ་འབྲེལ་ལྷན་ཚོགས་དང་། ལྗོངས་རིག་གནས་ཐིང་ཁོངས་
བོད་ཀྱི་སྒྱུ་རྩལ་ཞིབ་འཇུག་ཁང་སོ་སོ་ནས་འཚོལ་བསྡུ་དང་། ཕྱོགས་སྒྲིག་ཡིག་སྒྱུར།
དཔེ་སྐྲུན་བཅས་གནང་དང་གནང་བཞིན་པའི་དམངས་ཁྲོད་ཀྱི་རིག་རྩལ་«ཕྱོགས་བསྡུས་
ཆེན་པོ་གསུམ་>>དང༌། <<ཕྱོགས་བསྡུས་ཆེན་པོ་བདུན་>>བཅས་གང་ཞིག་ཡིན་རུང་
ཐམས་ཅད་ལ་བོད་མི་རིགས་ཀྱི་ཁྱད་ཆོས་ལྡན་ཞིང་། རང་རང་སོ་སོའི་སྒྱུ་རྩལ་གྱི་ཁྱད་
གཤིས་ཐུན་མོང་མ་ཡིན་པའི་ངོ་མཚར་གཅིག་ལས་གཅིག་ཆེ་བ་ཤ་སྟག་ཡིན་ལ། དེ་
དག་ཚང་མར་རང་ཉིད་ཀྱི་ཁྱད་དུ་འཕགས་པའི་དོན་སྙིང་དང་རིན་ཐང་ལྡན་པ་ནི་སྨོས་ཅི་
དགོས། འོན་ཀྱང་ཁོ་བོ་རང་གི་ཕྱོགས་རེ་བའི་འདོད་ཚུལ་ལྟར་ན་དེ་དག་ཐམས་ཅད་ཀྱི་



གླེང་གཞི། 3
ཁྲོད་ནས་དམངས་ཁྲོད་ཀྱི་གཏམ་དཔེ་འདི་ཁོ་ན་རིས་སུ་མ་ཆད་པའི་བོད་རིགས་འདུས་
སྡོད་ཀྱི་ས་ཁུལ་ཡོངས་ལ་དར་ཁྱབ་ཆེ་ཞིང་། སྤྱི་ཚོགས་ཀྱི་འཚོ་བ་དངོས་མཚོན་པ། ནང་
དོན་ཕུན་སུམ་ཚོགས་ལ་བསམ་བློའི་རང་བཞིན་གསོན་ཉམས་ལྡན་པ། སྒྱུ་རྩལ་གྱི་ཆུ་ཚད་
ཧ་ཅང་མཐོ་བ་སོགས་མདོར་ན་འཚོལ་སྒྲིག་དང་ཞིབ་འཇུག་བྱེད་རིན་ཆེ་ཤོས་ཡིན་པ་ལྟ་
བུར་མཐོང་།།
སྤྱི་ཚོགས་རིག་པར་ཞིབ་དཔྱད་གནང་མཁན་གྱི་མཁས་པའི་གསུང་ལས་ཀྱང་།
“གཏམ་དཔེ་ནི་མི་རྣམས་ཀྱི་ཐོན་སྐྱེད་དང༌། འཚོ་བ། སྤྱི་ཚོགས་ཀྱི་འབྲེལ་གཏུགས་
སོགས་ཀྱི་ནང་རང་བྱུང་ཁམས་དང་སྤྱི་ཚོགས་ཀྱི་སྣང་ཚུལ་སྣ་ཚོགས་ལ་བལྟ་ཞིབ་ཡུན་
རིང་དང་ཤེས་རྟོགས་གཏིང་ཟབ་བྱས་པའི་ཐ་སྙད་ཀྱི་སྤྱི་སྡོམ་ཞིག་ཡིན་ལ། དེ་ནི་འགྲོ་བ་
མིའི་རིགས་ཀྱི་ཤེས་རབ་ཀྱི་ཉིང་བཅུད་དང་ཤེས་ཡོན་གྱི་གསོག་འཇོག་ཅིག་ཀྱང་ཡིན།
དེའི་མཚོན་བྱེད་ཀྱི་རྣམ་པ་ནི་དམངས་ཁྲོད་ཀྱི་ངག་ཐོག་རྩོམ་རིག་གི་ཁྱབ་ཁོངས་སུ་
གཏོགས་ཤིང་། ནང་དོན་ཐད་རིག་པ་སྣ་མང་གི་ཚན་རིག་རྒྱུ་ཆ་ཚུད་ཡོད།” ཅེས་ཐོས་པའི་
བསྡོམས་ཚིག་འདི་ཡང་དོན་ལ་གནས་པ་ཞིག་འདུག་སྙམ། གཞན་ཡང་བོད་ཀྱི་དམངས་
ཁྲོད་གཏམ་དཔེ་ནི་ཚིག་ཉུང་ལ་དོན་ཟབ་པ་དང་། གོ་བདེ་ལ་གསོན་ཤུགས་ལྡན་པ། སྤྲོ་བ་
རྒྱས་ལ་བཞད་གད་འཕེལ་བ། སྤྱི་ཚོགས་ཀྱི་བྱ་དངོས་ཕྱོགས་གང་ཐད་ནས་མཚོན་ཐུབ་
པས་བོད་རིག་པ་ཞིབ་འཇུག་གི་དཔྱད་གཞི་འཛད་མཐའ་མེད་པ། རྒྱ་ཆེའི་བོད་རིགས་མང་
ཚོགས་ཡོངས་ཀྱིས་ཉན་འདོད་ལ་ཤོད་དགའ་བ། བློ་ལ་ངེས་སླ་ཞིང་ངག་ནས་འདོན་བདེ་
བ༑ ཚིག་རྐང་རེས་དོན་རེ་སྟོན་ཅིང་བླང་འདོར་འབྱེད་ཐབས་མྱུར་བ་ལ་སོགས་པའི་དགེ་
མཚན་ཁྱད་ཆོས་བརྗོད་ཀྱིས་མི་ལང་བ་ལྡན་པས་དངོས་འབྲེལ་གཅེས་སུ་འོས་པའི་སྲོལ་
རྒྱུན་གྱི་རིག་གནས་ཤིག་ཡིན།།
དེར་བརྟེན་ད་ཕན་འབྲེལ་ཡོད་ཚན་པ་ཁག་ནས་བོད་ཀྱི་དམངས་ཁྲོད་གཏམ་དཔེའི་
ཐད་ལ་ཐུགས་འཁུར་མ་བཞེས་པ་མིན་ཏེ་གཏམ་དཔེ་ཕྱོགས་སྒྲིག་གི་དེབ་འགའ་ཞིག་སྔ་



4 གཏམ་མཛོད་མེས་པོའི་ཞལ་རྒྱུན།
རྗེས་སུ་དཔེ་སྐྲུན་འགྲེམས་སྤེལ་གནང་ཡོད་པ་མ་ཟད། བོད་ཡིག་གི་དུས་དེབ་ཁག་ཅིག་
དང་ཚགས་པར་སོགས་ཀྱི་ཐོག་ཏུའང་དུམ་བུ་མང་པོ་འདོན་སྤེལ་གནང་བཞིན་པ་རྟག་
ཏུ་མཐོང་རྒྱུ་ཡོད་པ་སོགས་ལས་མཚོན་ཐུབ། འོན་ཀྱང་དེ་དག་ཕལ་ཆེ་བ་གཅིག་ནས་
བསྐྱར་བསྐོར་ཡང་བསྐོར་གྱི་ཟློས་སྐྱོན་མང་བ་དང་། གཉིས་ནས་ལེགས་བཤད་ཁག་
གམ། ཡང་ན་<<ཁ་ཆེ་ཕ་ལུའི་བསླབ་བྱ་>><<རྫ་ཙིག་གཏམ་རྒྱུད་>>དང་<<བྱ་སྦྲེལ་
གཏམ་རྒྱུད་>><<གླིང་གེ་སར་རྒྱལ་བོའི་སྒྲུང་>>ལ་སོགས་པ་མཁས་པའི་གསུང་རྩོམ་
དང༌། ཕྱོགས་སྒྲིག་དཔེ་སྐྲུན་ཟིན་པའི་ཡིག་རིགས་ནང་འཁོད་པའི་ཚིག་དུམ་མམ། དེ་མིན་
གཏམ་དཔེ་མ་ཡིན་པའི་གཞས་ཚིག་སོགས་ཀྱང་གང་འཚམ་མཉམ་དུ་འདྲེས་འདུག་པ་
དེ་དག་བསྡུ་འགོད་གནང་བའི་ཀུན་སློང་དང་འབད་རྩོལ་སོགས་བཟང་ན་ཡང་འདི་རིགས་
ཀྱིས་དམངས་ཁྲོད་གཏམ་དཔེའི་དྭངས་གཙང་རང་བཞིན་ལ་བསྲེས་ལྷད་ཞུགས་ཏེ་ནམ་
ཞིག་བཟའ་འཕྲོ་འཐུང་འཕྲོ་ཡོད་ཚད་མཉམ་འདྲེས་ཀྱིས་ཕག་ལྟོ་ལྟ་བུ་ཞིག་ཆགས་མི་སྲིད་
དམ། གལ་ཏེ་དེ་ལྟར་གྱུར་ཚེ་སྔོན་བྱོན་ཕ་མེས་ཀྱི་ཤུལ་བཞག་གཅེས་ནོར་གཞན་དྲིང་མི་
འཇོག་པ་འདི་ལྟ་བུ་རང་རེ་རྗེས་རབས་པ་ཚོའི་ལག་པས། “དཀོན་གཉེར་ཕྱི་དར་མཁས་
ན༑ གསེར་སྐུ་རག་ལ་བཏང་ཡོང་” ཞེས་པའི་དཔེ་བཞིན་དུ་འགྱུར་བའང་སྲིད་སྙམ་པ་ཞིབ་
མོའི་བློས་དཔྱོད་པར་འོས་སོ། །
དེ་ཡང་སྔར་གྱི་དམངས་ཁྲོད་གཏམ་དཔེ་ད་ཕན་ཡིག་ཐོག་ཏུ་མ་འཁྱོལ་བ་ཚིག་
གཅིག་ཡིན་རུང་དོན་གཉེར་ཆེན་པོས་འཚོལ་བསྡུ་བྱ་རྒྱུ་ནི་དུས་ནམ་ཡིན་ཡང་གལ་ཧ་
ཅང་ཆེ་བ་སྨོས་མ་དགོས་མོད། འོན་ཀྱང་བོད་དུ་གཏམ་དཔེ་འཚོལ་སྒྲིག་གི་བྱ་གཞག་
འགོ་ཚུགས་པ་ནས་ད་བར་མི་ལོ་བཅུ་ཕྲག་གསུམ་ཙམ་སོང་ཟིན་པས་ད་ལྟའི་ཆར་གཙོ་
བོའི་ལས་འགན་ནི་གཏམ་དཔེ་འཚོལ་བསྡུ་དང་ཕྱོགས་སྒྲིག་བགྱིས་རིགས་ལ་ཞིབ་བཤེར་
ཞུ་དག་དང་། ལྷག་པར་གཏམ་དཔེ་རེ་རེ་བཞིན་གྱི་ཚིག་དོན་ལ་དགོས་ངེས་ཀྱི་འགྲེལ་
བཤད་མདོར་བསྡུས་རེའམ། ཡང་ན་སོ་སོར་བེད་སྤྱོད་བྱ་ཡུལ་དང་བྱེད་སྟངས། ལོ་རྒྱུས་



གླེང་གཞི། 5
སམ་གཏམ་རྒྱུད་དང་འབྲེལ་ཡོད་གཏམ་དཔེའི་རིགས་ལ་འབྱུང་ཁུངས་དང་བཤད་ཚུལ་ཇི་
ལྟར་ཡོད་པ་ལ་སོགས་པའི་འགྲེལ་བཤད་གང་ནུས་བཅས་ཅུང་ཟད་བརྒྱུད་རིམ་ལྡན་པ་
ཞིག་གསར་རྩོམ་བྱ་དགོས་པ་དེ་ནི་ནར་འགྱངས་བྱེད་ཐབས་མེད་པའི་བྱ་བ་ཁ་ཚ་དགོས་
གཏུགས་ཤིག་ཡིན་སྙམ། །
གང་ལགས་ཤེ་ན་དེང་སྐབས་བོད་རིག་པར་ཞིབ་འཇུག་གི་བྱ་གཞག་དེ་རྒྱལ་
ཡོངས་དང་འཛམ་གླིང་ཡུལ་ཕྱོགས་ཀུན་ལ་ཁྱབ་གདལ་དུ་འགྲོ་བའི་སྐས་འདིར་རྒྱལ་ཁབ་
ཕྱི་ནང་གི་མི་རིགས་མི་འདྲ་བའི་མཁས་པ་མང་པོས་བོད་ཀྱི་དམངས་སྲོལ་རིག་གནས་
ཁག་ལ་འཚོལ་ཞིབ་དང་། ཤེས་རྟོགས་བྱ་རྒྱུར་དོ་སྣང་ཧ་ཅང་ཆེན་པོ་གནང་གི་ཡོད།།
དེས་ན་གཏམ་དཔེ་ལྟ་བུར་ཆ་མཚོན་ན་ཐོག་མར་ཁོང་ཚོས་དམངས་ཁྲོད་གཏམ་
དཔེའི་ཚིག་དོན་རགས་པ་ཙམ་དང་། མ་མཐར་ཡང་ཤེས་དགོས་ངེས་ཀྱི་འབྲེལ་ཡོད་
གནས་ལུགས་ཙམ་གསལ་རྟོགས་མ་ཐུབ་ན་དེའི་དོན་སྙིང་དང་། ཁྱད་ནུས། སྒྱུ་རྩལ་
སོགས་ཤེས་ཐབས་མ་མཆིས་པ་ནི་སྨོས་ཅི་དགོས། དེ་བས་ཀྱང་ཡ་མཚན་ལ་ཡིད་མུག་
པ་ཞིག་ནི་དེང་སང་གི་བོད་རིགས་གཞོན་སྐྱེས་མང་པོ་རང་རིགས་ཀྱི་གཏམ་དཔེ་གོ་མི་
ཐུབ་པའམ། ལ་ལས་ཤོད་ཤེས་ཀྱང་དོན་མི་རྟོགས་པ། ལ་ལས་དོན་ཤེས་ན་ཡང་ཚིག་
འགྲེལ་རྒྱག་མི་ཐུབ་པ། ཐ་ན་དཔེ་དོན་ཕྱིན་ཅི་ལོག་ཏུ་སྤྱོད་པ་སོགས་རྟག་པར་མཐོང་ཐོས་
མི་ཉུང་བ་ཞིག་འཕྲད་བཞིན་པ་དེ་ཡིན། དུས་མཚུངས་ལོ་རྒྱུས་སམ་གཏམ་རྒྱུད་སོགས་
ལས་འཕྲོས་པའི་རྒྱུན་སྤྱོད་གཏམ་དཔེའི་རིགས་ཀྱི་འབྱུང་ཁུངས་དང་བྱུང་ཚུལ་སོགས་
ནི་རང་རིགས་དར་བའི་ཁྲོད་དུའང་གསུང་རྒྱུ་ཡོད་པ་ཨུ་དུམ་ཝ་རའི་མེ་ཏོག་གི་སྤུན་ཟླར་
འཁུམས། གཞི་རྐང་ཡུན་རིང་ཁྱབ་གདལ་དུ་གནས་པའི་དམངས་ཁྲོད་ཀྱི་གཏམ་དཔེར་
འགྲེལ་བཤད་བྱེད་པ་ལ་རིག་གཞུང་གི་ཆུ་ཚད་སོགས་ཆ་རྐྱེན་མཐོ་པོ་ཅི་ཡང་མི་དགོས་
མོད། འོན་ཀྱང་སྤྱི་ཚོགས་ཀྱི་ཉམས་མྱོང་དང་ཆ་རྒྱུས་གང་འཚམ་ཡོད་པའི་མི་རྒན་དེ་
རིགས་ནི་དགུན་རླུང་བསེར་བུས་དེད་པའི་ཤིང་ལོ་ཇི་བཞིན་གང་སར་ལོ་རེ་ནས་ལོ་རེ་



6 གཏམ་མཛོད་མེས་པོའི་ཞལ་རྒྱུན།
ལྷག་མེད་དུ་གྱུར་དང་འགྱུར་བཞིན་པ་ལས། སུས་ཀྱང་སྒུག་སྡོད་མི་བྱེད་པ་མཐོང་གསལ་
བཅས་དགོས་པ་དང་རྒྱུ་མཚན་དེ་དག་ལ་བརྟེན་ནས་ཁོ་བོས་འདིར་བོད་རིགས་ཁྲོད་ཀྱི་
གཏམ་མཛོད་ཐོག་མའི་དེབ་ཆུང་འདི་ཉིད་མ་འོངས་པར་རྩ་བ་ཚུགས་ནས་ལོ་འདབ་རྒྱས་
པ་དང་། མེ་ཏོག་ཕྱོགས་བརྒྱར་བཞད་ནས་འབྲས་བུ་གཡུར་ཟའི་ས་བོན་ཙམ་དུ་འགྱུར་
རེས་རྩོམ་འགོ་བཙུགས་པ་ལགས་སོ།།



གཏམ་དཔེ་དང་འབྲེལ་ཡོད་ཀྱི་འབེལ་གཏམ་
འགའ་ཞིག
དང་པོ། གཏམ་དཔེའི་ཐ་སྙད་ཆགས་ཚུལ་སོགས་ཀྱི་སྐོར།
དེ་ཡང་བོད་དམངས་ཁྲོད་ཀྱི་གཏམ་དཔེ་ནི་ཆེས་གནའ་རབས་གདོད་མའི་དུས་སྐབས་
ནས་སྐད་བརྡ་འཕེལ་རྒྱས་འགྲོ་བའི་བྱ་རིམ་རིང་པོའི་ནང་རིམ་བཞིན་དར་འཕེལ་བྱུང་
བ་ཞིག་ཡིན་པ་གཞིར་བཅས་ཀྱང་། དེ་ལ་ད་ཕན་མི་ལོ་ཆིག་སྟོང་ལྷག་གི་གོང་རོལ་དུ་
“གཏམ་དཔེ་” ཞེས་འབོད་པའི་ཐ་སྙད་འདི་ད་དུང་བྱུང་མེད་པར་མངོན་ཏེ། རང་རྒྱལ་གྱི་
ཏུན་ཧོང་ས་ཕུག་ནས་ཐོན་པའི་གནའ་བོའི་བོད་ཀྱི་ཡིག་རྙིང་ཁོངས་ P.T. 1283 ཕུ་བོས་
ནུ་བོར་གདམས་པའི་བསླབ་བྱ་དེའི་ནང་གསེས་དོན་ཚན་ཞེ་དགུ་པར། “གཏམ་རྙིང་པ་
དག་ལ་ཡང་། ཉེས་པའི་ལན་ལེགས་པས། གློན་བ་ཡོད་གྱི། ལེགས་པའི་ལན་ཉེས་པས་
གླན་བ་ནི། ཡོངས་གྱིས་མྱའི་སྲིད་དོ་ཞེས་དང་། དོན་ཚན་བདུན་ཅུ་པར། ༥.གཏམ་རྙིང་
པ་དག་ལས། བུ་གཅིག་བདོག་ན། གཆིག་ནོར་གྱིས་ཕྱུགས། གཉིས་བདོག་ན་གཉིས་གྱི་
ནོར་གྱིས་ཕྱུག་ཆེས་བྱའོ། .." ཞེས་དང་།
ཡང་དོན་ཚན་བདུན་ཅུ་དོན་གསུམ་ནང་། .……གཏམ་རྙིང་པ་དག་ལས་ཡིད་ལ་དྲན་
པ་ལས་གྱང་། ལེགས་པར་སྨྲས་ན། ཁ་ནི་དཔལ་གྱི་སྒོ་མོའོ། ལྕེ་ནི་འཕྲུལ་གྱི་ལྡེ་མིག་ཆེས་
བྱའོ། ཉེས་པར་སྨྲས་ན། ཁ་ནི་བྱུར་གྱི་སྒོ་མོ། ལྕེ་ནི་བདུད་གྱི་སྟེ་རེ་ཞེས་བྱ་ཞེས་ཀྱང་གྲག་
གོ…'u ཞེས་ལན་གཅིག་ཙམ་མ་ཡིན་པར་ཡང་ཡང་འབྱུང་བ་ལ་དཔགས་ན། སྐབས་དེ་
1 “ཏུན་ཧོང་ནས་ཐོན་པའི་གནའ་བོའི་བོད་ཡིག་ཤོག་དྲིལ་འཕྲོ་མཐུད་” P.T.1283
. 1283



8 གཏམ་མཛོད་མེས་པོའི་ཞལ་རྒྱུན།
ཙམ་ལའང་ “གཏམ་རྙིང་པ་” ཞེས་འབོད་པ་གསལ་པོར་མཚོན་པ་དང་། དེའི་ཚིག་སྦྱོར་
རྣམས་གོ་བདེ་བར་བསྒྱུར་ན་རིམ་བཞིན་འདི་ལྟར་ཏེ།
1 སྔར་གྱི་བཤད་སྲོལ་ལ་ཡང་། ངན་ལན་བཟང་གིས་འཇལ་མཁན་ནི་ཡོད་པ་ལས།
བཟང་ལན་ངན་གྱིས་འཇལ་མཁན་ནི་ཡོངས་སུ་མི་སྲིད་དོ་ཞེས་དང༌། 2 སྔར་གྱི་བཤད་
སྲོལ་ལས། བུ་གཅིག་ཡོད་ན་མི་སྐལ་གཅིག་གིས་ཕྱུག །གཉིས་ཡོད་ན་མི་སྐལ་གཉིས་
ཀྱིས་ཕྱུག་ཅེས་ཟེར་རོ་ཞེས་དང་། 3 སྔར་གྱི་བཤད་སྲོལ་བློ་ལ་ངེས་པ་ལས་ཀྱང་། སྐད་ཆ་
ཤོད་མཁས་པའི་ཁ་དེ་ནི་དཔལ་ཡོན་ཐམས་ཅད་འབྱུང་བའི་སྒོ་ཡིན་ལ། ལྕེ་ནི་དཔལ་ཡོན་
གྱི་སྒོ་བརྒྱ་འབྱེད་པའི་འཕྲུལ་གྱི་ལྡེ་མིག་ཡིན། སྐད་ཆ་ཤོད་མི་མཁས་པའི་ཁ་ནི་བྱུར་དང་
ཆག་སྒོ་འབྱུང་བའི་སྒོ་དང་། ལྕེ་ནི་ལེགས་ཚོགས་གཅོད་བྱེད་བདུད་ཀྱི་སྟ་རེ་ཡིན་ཟེར་བ་
ཡང་ཐོས་སོ་ཞེས་པ་ལྟ་བུའོ། །
སྐབས་དེའི་གཏམ་དཔེའི་ཚིག་སྦྱོར་བྱེད་སྟངས་ལ་དཔྱད་ན་གོང་མ་གཉིས་ནི་བརྗོད་
དོན་ཐད་ཀར་སྟོན་པ་ཡིན་པས་གོ་སླ་ཞིང་། འོག་མ་ནི་གཟུགས་སུ་འགོད་པའི་སྒྱུ་རྩལ་
ལོངས་སུ་སྤྱད་ཡོད། བརྗོད་དོན་ཐད་སྔ་མ་ནི་མི་དང་མིའི་བར་གྱི་འབྲེལ་བ་བྱེད་སྟངས་
ཏེ་བོད་མི་རིགས་ཀྱི་ཐུན་མོང་མ་ཡིན་པའི་ཀུན་སྤྱོད་བཟང་པོ་མཚོན་པའི་བསླབ་བྱ་དང་།
དཀྱིལ་མ་ནི་སྐབས་དེའི་སྤྱི་ཚོགས་ཀྱི་ཐོན་རྫས་བགོ་བཤའི་ལམ་ལུགས་དང་འབྲེལ་བ་
ཡོད་པའམ། ཡང་ན་ཐོན་སྐྱེད་ནུས་ཤུགས་གཙོ་བོར་སྨྲ་བའི་མཚོན་བྱེད་ཙམ་ཡིན་སྲིད་
ཅིང་། མཇུག་མ་དེ་ནི་སྐད་ཆ་ཤོད་མཁས་དང་མི་མཁས་ཀྱི་དགེ་སྐྱོན་དེ་བྱ་བ་ཐམས་ཅད་
འགྲུབ་ཐུབ་དང་མི་ཐུབ་ཀྱི་རག་ལས་ས་ལྟ་བུ་ཡིན་པར་བསྟན་པ་རྟོགས་སླ་བ་བཅས་ལས་
ཀྱང་། བོད་ཀྱི་གཏམ་དཔེ་ནི་སྤུ་རྒྱལ་བཙན་པོའི་དུས་རབས་ནས་བརྗོད་དོན་གྱི་ཟབ་ཚད་
དང༌། ཚིག་སྦྱོར་གྱི་སྒྱུ་རྩལ་གང་ཐད་ནས་ཆུ་ཚད་མཐོ་ཙམ་དུ་སོན་ཡོད་པ་གང་ལེགས་
མཚོན་གྱིན་ཡོད། འོ་ན་གཏམ་དཔེ་བྱ་བའི་ཐ་སྙད་དེ་ངེས་གཏན་གྱི་དུས་རབས་འདི་ལ་
བྱུང་ཞེས་ཁ་ཚོན་གཅོད་མི་ཐུབ་མོད། འོན་ཀྱང་འཛམ་གླིང་ན་རིང་ཤོས་སུ་གྲགས་པའི་



གཏམ་དཔེ་དང་འབྲེལ་བའི་འབེལ་གཏམ་འགའ་ཞིག 9
བོད་ཀྱི་ལོ་རྒྱུས་སྙན་ངག་ <གླིང་གེ་སར་རྒྱལ་པོའི་སྒྲུང་>> གླུའི་ནང་། “གནའ་མིའི་བོད་
ཀྱི་གཏམ་དཔེ་ལ། xxཞེས་པ་ཡང་ཡང་ཁྱབ་གདལ་དུ་འབྱུང་བ་ལ་ཕྱིར་བསམ་གཞིག་
བྱེད་སྐབས་གཏམ་དཔེ་ཞེས་པའི་ཐ་སྙད་འདི་ནི་མ་མཐར་ཡང་བོད་སིལ་བུ་ཁ་ཐོར་གྱི་དུས་
འགོ་ཙམ་ནས་བྱུང་ངམ་སྙམ་པ་ནི་རེ་ཞིག་ཐོག་མའི་དཔྱད་གཞི་ཙམ་ལགས་ན་ད་དུང་མུ་
མཐུད་ནས་ཞིབ་དཔྱད་ཡོང་བ་ཞུ།།
ད་ནི་གཏམ་དཔེ་ཞེས་པའི་མིང་ཚིག་འདི་རང་གི་གོ་དོན་ལ་ཅུང་ཟད་དཔྱད་ན།
གཏམ་ཞེས་པ་ནི་ཡིག་སྐད་ལྟར་ན་བརྗོད་པ་དང་སྤྱིར་བཏང་ཁ་སྐད་ལ་སྐད་ཆ་ཟེར་བའི་གོ་
དོན་དང་མཚུངས་པ་རྟོགས་སླ་ཡང་། གཏམ་རྒྱུད་དམ། གཏམ་བཤད། འབེལ་གཏམ་མམ།
བསྒྲགས་གཏམ། རྒོལ་གཏམ། དཔྱད་གཏམ་སོགས་ཚིག་གྲོགས་དང་སྦྱར་སྐབས་རྒྱུན་
ལྡན་གྱི་སྐད་ཆ་ཙམ་མ་ཡིན་པར་ཅུང་བརྒྱུད་རིམ་ལྡན་ལ། སྤུས་ཚད་ལེགས་པའམ། ཡང་
ན་ཤུགས་དྲག་དང་ཛ་དྲག་ཆེ་བ་ལྟ་བུའི་བརྗོད་པ་ཁྱད་པར་བ་ཞིག་ཡིན་པའི་ཚོར་སྣང་
སྟེར་སྲིད་པ་ལྟ་བུ་ཡིན། ་་དཔེ” ཞེས་བྱ་བ་འདི་ལ་གོ་དོན་འགའ་ཞིག་མཆིས་ཏེ་དངོས་
པོའི་གཟུགས་དབྱིབས་སམ། ཚད་གཞི་སོགས་མཚོན་བྱེད་ཀྱི་མིང་ལ་འཇུག་པ་སྟེ་དཔེ་
དབྱིབས་དང་། དཔེ་རིས། དཔེ་ཚད་ཅེས་པ་ལྟ་བུ་དང་། ཡང་རྩེར་སོན་ནམ་ཕུལ་དུ་བྱུང་
བའི་དོན་ལའང་འཇུག་སྟེ་དཔེར་འོས་དང་། དཔེར་འཕེར་བ། དཔེ་བཟང་། མིག་དཔེ། ཡིག་
དཔེ་ལ་སོགས་པ་ལྟ་བུ། དེ་བཞིན་འདྲ་བའི་དོན་ཏེ་འདྲ་དཔེ་དང་། མཚུངས་དཔེ་ཞེས་པ་
ལྟ་བུ་འཇུག་ཡུལ་མིང་། གཏམ་དཔེ་ཞེས་པར་ <<དག་ཡིག་གསར་བསྒྲིགས་>> ནང༌།
“གཏམ་དཔེ་ནི་དཔེ་ལ་སྦྱར་ནས་དོན་སྟོན་པའི་ཚིག་སྦྱོར་གྱི་རྣམ་པ་ཞིག་གི་མིང་” ཞེས་
གསལ་ཡང་། ཞིབ་ཏུ་དཔྱད་ན་དེ་ཙམ་གྱི་ཁོངས་སུ་བསྡུ་མི་ཐུབ་པར་གོང་གསལ་རྩེར་
སོན་ནམ་ཕུལ་དུ་བྱུང་བའི་དོན་ལའང་འཇུག་པ་དཔེར་ན་མིག་དཔེ་དང་། ཡིག་དཔེའི་གོ་
དོན་ལྟར་གཏམ་གྱི་དཔེར་འོས་པ་བྱ་བ་ལྟ་བུའང་སྣོན་དགོས་པ་འདུག །གང་ལགས་ཤེ་
ན་གོང་དུ་ཏུན་ཧོང་ཡིག་རྙིང་ལས་དྲངས་པའི་གནའ་རབས་ཀྱི་གཏམ་དཔེ་སྔ་མ་གཉིས་ནི་



10 གཏམ་མཛོད་མེས་པོའི་ཞལ་རྒྱུན།
བརྗོད་བྱའི་དོན་ཐད་ཀར་བསྟན་པ་ཁོ་ན་ལས། དཔེ་དང་དོན་གྱི་རྣམ་དབྱེ་འབྱེད་རྒྱུ་མེད་
ལ་དེང་སྐབས་དམངས་ཁྲོད་དུ་གང་སར་སྤྱོད་བཞིན་པའི་གཏམ་དཔེའི་ཁོངས་སུའང་ཚིག་
སྦྱོར་འོས་ཤིང་འཚམ་པའི་སྒོ་ནས་བརྗོད་དོན་ཐད་ཀར་སྟོན་པའི་གཏམ་དཔེ་འདི་རིགས་
མི་ཉུང་བ་ཞིག་མཆིས་པ་བཅས་མདོར་ན་གཏམ་དཔེ་ཞེས་པའི་ཐ་སྙད་འདི་ལ་དཔེ་ཁོ་ནས་
དོན་ཤུགས་ལ་སྟོན་པ་དང་། དཔེ་དོན་ཟུང་དུ་སྦྲེལ་ནས་སྟོན་པ། ཚིག་སྦྱོར་གཞན་དྲིང་
མི་འཇོག་པས་བརྗོད་དོན་ཐད་ཀར་སྟོན་པ་སྟེ་གཏམ་གྱི་དཔེར་འོས་པ་བཅས་ཀྱི་གོ་དོན་
འདུས་ཡོད་པ་ཞིག་ཏུ་ངོས་འཛིན་བྱས་ནས་ལེགས་པར་ཤེས་པར་བྱའོ།།
གཉིས་པ། བོད་ཀྱི་གཏམ་དཔེའི་ཁྱད་ཆོས་དང་། སྒྱུ་རྩལ་སོགས་
ཀྱི་དཔེ་མཚོན་འགའ་ཞིག་སྐོར།
༡ གཏམ་དཔེ་མང་ཆེ་བ་ཞིག་ཚིག་མཇུག་འཕྲོ་ཅན་དུ་འཇོག་སྲོལ་ཡོད་པ་དེ་ནི་བརྗོད་
དོན་གང་ཞིག་དྲང་ཕྱོགས་སམ། ཡང་ན་ལྡོག་ཕྱོགས། དེ་བཞིན་འདས། མ་འོངས། ད་
ལྟ་དུས་གསུམ་སོགས་གང་ལ་སྤྱོད་དགོས་པ་སྐབས་བསྟུན་ཅི་འདྲ་ཞིག་ལ་བསྒྱུར་ནའང་
ཆོག་པ་ཡིན་པས་བེམ་པོར་གྱུར་པའི་ཚིག་རེངས་པོ་དེ་འདྲ་མ་ཡིན་པར་གསོན་ཉམས་
ལྡན་ལ། སྐྱེ་སྟོབས་ཀྱི་དཔལ་ཡོན་འབར་བ་ཞིག་ཆགས་ཐུབ་པ་སྟེ་དཔེར་ན། “སྐྱིད་
ཀྱི་ཉི་མ་ཤར་དུས། སྡུག་གི་མུན་པ་སངས་དུས་” ཞེས་པ་ལྟ་བུར་ཆ་བཞག་ན་ཚིག་
མཇུག་སོ་སོར་ “ཡོད་” “མེད་” “བྱུང་” “མ་བྱུང་” འདུག་” “མི་འདུག་” “ཡོང་”
“མི་ཡོང་” ཞེས་པ་གང་རུང་རེ་སྦྱར་སྐབས་གོ་དོན་མི་འདྲ་བ་རེའམ། ཡང་ན་རྩ་བ་ནས་
གོ་ལྡོག་པ་རེ། དེ་ཡང་དུས་གསུམ་མ་འདྲེས་པ་སོ་སོར་འབྱེད་ནུས་པའི་གོ་དོན་གསལ་
པོ་རེ་འཆར་རྒྱུ་ཡོད་པ་འདི་ནི་བོད་ཀྱི་དམངས་ཁྲོད་གཏམ་དཔེའི་ཐུན་མོང་མ་ཡིན་པའི་
ཁྱད་ཆོས་ངོ་མཚར་ལྡན་པ་ཞིག་ཡིན་ལ། བོད་ཀྱི་གཏམ་དཔེའི་སྤྱོད་ཡུལ་ཤེས་རྟོགས་



གཏམ་དཔེ་དང་འབྲེལ་བའི་འབེལ་གཏམ་འགའ་ཞིག 11
དང༌། བེད་སྤྱོད་བྱེད་སྟངས། ཞིབ་འཇུག་བཅས་བྱ་རྒྱུར་མེད་ཐབས་མེད་པའི་ཤེས་བྱ་
ཞིག་ཀྱང་ཡིན།།
༢ སེམས་གཏིང་གི་སྐད་ཆ་འགའ་ཞིག་ཐད་ཀར་དམར་རྗེན་དུ་བརྗོད་མི་བདེ་བ་
རྣམས་གཏམ་དཔེ་སྤྱད་དེ་བཤད་ན་སུས་ཉན་ཡང་མི་མཛེས་པ་མེད་ཅིང་། གོ་དོན་ལེགས་
པར་འཕྲོད་ཐུབ་པ་དཔེར་ན་བོད་རྙིང་པར་གྱོད་གཞི་ཁ་མཆུ་གཏུགས་སྐབས་ཞིབ་དཔྱོད་
པའམ་ཁྲིམས་དཔོན་སར་ལྐོག་རྔན་གྱ་ནོམ་པ་ཞིག་སྐྱེལ་དགོས་ཤིང་། སྐབས་དེར་ཁ་
གཏད་ཕྱོགས་ལ་ཕམ་ཉེས་གང་ཆེ་ཞིག་ཕོག་ཐབས་དང་ང་ལ་ཁེ་དང་རྒྱལ་ཁ་གང་མང་
འཐོབ་ཐབས་ཤིག་དགོས་ཞེས་དམར་རྗེན་དུ་བརྗོད་ཤེས་ཐབས་མེད་ལ། གལ་ཏེ་དེ་ལྟར་
བཤད་ན་ཁྲིམས་དཔོན་གྱིས་ཁས་ལེན་བྱེད་བདེ་པོ་མི་ཡོང་བར་བརྟེན་གྱོད་གཞིའི་དོན་
གནད་ཐོག་ལ་ “ཆུ་དམའ་ཐབས་དང་། ཟམ་པ་མཐོ་ཐབས་” གནང་རྒྱུ་གང་ཡོད་སྐྱབས་
འཇུག་ཡོང་བ་ཞེས་བརྗོད་པ་ཙམ་གྱིས་བསམ་དོན་གང་ཡིན་པ་དེ་བརྗོད་ཡུལ་གྱི་བློ་ལ་
བདེ་བླག་ངང་ཁྲ་ལྷམ་མེར་འཆར་ཐུབ་པ་མ་ཟད། གང་དྲག་བྱེད་ཆོག་ཅེས་ལན་ཡང་རྒྱག་
བདེ་པོ་ཡོང་བ་ལྟ་བུ་སོགས་གཏམ་དཔེའི་སྒྱུ་རྩལ་འདི་རིགས་ནི་དངོས་འབྲེལ་གཞན་
གྱིས་ཚབ་བྱེད་མི་ཐུབ་པ་ཞིག་ཡིན་ནོ།། །
༣ བོད་ཀྱི་གཏམ་དཔེའི་སྒྱུ་རྩལ་གལ་ཆེ་བ་གཞན་ཞིག་ནི་ཐོས་པ་ཙམ་གྱིས་མི་
རྣམས་གད་མོ་དབང་མེད་ཤོར་བའམ། ཡང་ན་ཐེར་འདོན་བྱ་ཡུལ་ལ་ཟུར་ཟ་གནད་དུ་ཕིག་
པ་ཞིག་བྱ་རྒྱུ་ཟུང་འབྲེལ་བྱེད་པ་བརྒྱུད་དཔེ་དོན་བསྡུར་ནས་བསམ་བློ་ཇི་ཙམ་བཏང་བ་དེ་
ཙམ་གྱིས་གད་མོ་གཏིང་ནས་འཆོར་བ་མ་ཟད། བརྗོད་དོན་དེ་ལ་བསམ་གྱིན་གོ་བ་ཟབ་མོ་
ལོན་དུ་འཇུག་ལ། གཏམ་དཔེ་དེ་རིགས་ཡང་ཡང་ངག་ནས་འདོན་ཞིང་རང་ཤུགས་ཀྱིས་
བློ་ལ་ངེས་ཐུབ་པ་ཞིག་བཟོ་རྒྱུ་དེ་ཡིན། དཔེར་ན་བོད་དུ་སངས་རྒྱས་ཆོས་ལུགས་གྲུབ་
མཐའ་འདྲ་མིན་སྣ་ཚོགས་ཀྱིས་རང་ལུགས་ཀྱི་ཆོ་ག་འདི་དང་དེ་བྱ་རྒྱུ་ཞེས་ཁ་གཡར་ཏེ་
སྒོ་ཕྱུགས་ཀྱི་སྲོག་གཅོད་པ་སོགས་དོན་དམ་སངས་རྒྱས་ཆོས་ལུགས་ཀྱི་དགོངས་པ་



12 གཏམ་མཛོད་མེས་པོའི་ཞལ་རྒྱུན།
དང་ཏག་ཏག་རྒྱབ་འགལ་གྱིས་རྒྱས་ཟ་རྒྱས་འཐུང་བྱེད་མཁན་མང་པོ་ཡོད་པ་དེ་རིགས་ལ་
དམིགས་ནས་ཚེས་བཅུ་རེ་ལ་ར་རེ་བསད། ཟངས་ཏོག་དཔལ་རི་ར་རོས་བསྐྱངས་” ཟེར་བ་
ལྟ་བུ་དང་། ཡང་དཔེར་ན། “རྒྱལ་བོའི་བཀའ་ཁྲིམས་ནོར་གྱིས་བཤིག །སྒོམ་ཆེན་ཕྱག་རྒྱ་
ཤིག་གིས་བཤིག” ཅེས་དཔེ་སྒོམ་ཆེན་པས་ལུས་དྲང་བསྲངས་ཏེ་མཉམ་བཞག་གི་ཕྱག་
རྒྱ་དང་བཅས་ཆོས་ཆེ་མདོག་བྱེད་ན་ཡང་། རང་ལུས་ཤིག་གིས་ཟོས་ནས་སྡུག་སྒོམ་མ་
ཐུབ་པར་རང་དབང་མེད་པར་སྒུལ་སྒུལ་ཤིག་ཤིག་གིས་ཕྱག་རྒྱ་ཞིག་འགྲོ་བ་ཞེས་དགོད་
བྲོ་བའི་དཔེ་གཟུགས་ཅན་ལྟ་བུ་ཞིག་ཉེ་བར་བཀོད་ཐོག །དེ་བཞིན་དུ་དོན་དྲང་བཞག་ཚུལ་
ལྡན་ཡིན་ལུགས་ཀྱི་དྲིལ་བསྒྲགས་གང་སར་བྱེད་པའི་རྒྱལ་ཁབ་ཀྱི་བཀའ་ཁྲིམས་དེ་ཡང་།
རྔམ་མཐོ་བའི་དངུལ་དང་རྒྱུ་ནོར་གྱི་ལྐོག་རྔན་མདུན་དུ་རང་ཚུགས་ཡོངས་རྫོགས་ལྷག་མ་
མེད་པར་ཤོར་ནས་དཀར་ནག་གམ་བདེན་རྫུན་ཐམས་ཅད་རྦད་དེ་ཕྱིན་ཅི་ལོག་པ་ཞིག་
བཟོ་ཡི་འདུག་ཟེར་བ་ལྟ་བུ་སྟེ་དཔེ་ལ་བལྟ་བཞིན་དོན་ལ་བསམ་དུས་ལྐོག་རྔན་བླངས་ནས་
ཁྲིམས་ཀྱོག་གཅོད་མཁན་གྱི་མི་དེ་ཚོའི་སྐྱུགས་བྲོ་བའི་སྤྱོད་ཚུལ་ལ་ཟུར་ཟ་ནན་པོ་ཅི་འདྲ་
ཞིག་བྱས་མི་འདུག་གམ། དེ་དང་དེ་འདྲ་བརྗོད་ཀྱིས་མི་ལང་བས་དཔེ་མཚོན་ཙམ་ཡིན། །
༤ གཏམ་དཔེ་མི་ཉུང་བ་ཞིག་གི་ཚིག་དོན་གང་གི་ཆ་ལ་དཔྱད་ཀྱང་། བོད་མི་
དམངས་ནི་གནའ་དུས་ནས་བཟུང་བབ་ཆགས་པའི་ཚན་རིག་གི་ལྟ་སྟངས་སམ་སྤྱོད་
ཚུལ་ལྡན་པའི་ཕུལ་བྱུང་གི་མི་རིགས་ཤིག་ཡིན་པ་གང་ལེགས་མཚོན་གྱིན་ཡོད། དཔེར་
ན་ “དུས་ལ་བབས་ན། ཤ་མོས་སྤང་རྟོལ་” ཞེས་པ་དེས་བྱ་དངོས་གང་ཡང་རུང་སྟེ་དེ་
ཉིད་མངོན་དུ་འགྱུར་བ་ནི་མི་རྣམས་ཀྱི་རེ་འདོད་ལ་རག་མི་ལུས་པར་ཕྱི་ནང་གི་རྒྱུ་རྐྱེན་
འཛོམས་ཤིང་སྨིན་པའི་དུས་ལ་བབས་དང་མ་བབས་ལ་བལྟོས་དགོས་པར་བསྟན་ཅིང་།
བྱ་བ་ལ་ལ་ཆ་རྐྱེན་མ་སྨིན་ན་ངང་ཐུང་འཚབ་འཚུབ་ཇི་ལྟར་བྱས་ཀྱང་འགྲུབ་མི་སྲིད་པ་
དང་། གལ་ཏེ་རྟེན་ཅིང་འབྲེལ་འབྱུང་གི་རྒྱུ་རྐྱེན་ཚང་བའི་དུས་ལ་བབས་ན་ཤ་མོ་སྟེ་སེར་
ཤའི་མྱུ་གུ་ཕྲ་ལ་མཉེན་པ་འདི་ལྟ་བུས་ཀྱང་སྤང་རྩིས་བསྡམས་པའི་སྤང་ས་མཁྲེགས་པོ་



གཏམ་དཔེ་དང་འབྲེལ་བའི་འབེལ་གཏམ་འགའ་ཞིག 13
བདེ་བླག་ངང་རྟོལ་ནུས་པ་ལ་ལྟོས་ཞེས་དཔེ་དངོས་སུ་བསྟན་ཏེ། བྱ་དངོས་ཀྱི་ཆོས་ཉིད་
ཁོང་དུ་ཆུད་པ་གལ་ཆེ་བར་གདམས་པ་ལྟ་བུ་དང་། ཡང་བྱ་བ་གང་ཞིག་ལེགས་པར་སྒྲུབ་
དགོས་ན་ཚན་རིག་གི་སྤྱོད་ཚུལ་ཏེ་ལག་ལེན་དངོས་ཀྱི་ནང་རང་ཉིད་ངོ་མ་ཞུགས་ནས་
ཤེས་རྟོགས་བྱ་དགོས་པར་བསྟན།།
དཔེར་ན་ “ཆུ་ཕྱེད་ཀ་བརྒལ་ན། ཧ་ཕྱེད་ཀ་གོ་” ཞེས་པའི་གཏམ་དཔེ་འདིས་
དཀའ་ངལ་དང་རྙོག་འཛིངས་ཆེ་བའི་བྱ་བ་གང་ཞིག་ཐག་གཅོད་བྱེད་པ་ལ་བབ་ཅོལ་གྱི་
ལོང་གཏམ་བཤད་ཙམ་བྱས་པས་མི་འཐུས་པར། བྱ་བ་དེ་རང་གི་ལག་ལེན་ནང་དངོས་སུ་
གཞུག་དགོས་ཤིང་། བྱ་དངོས་ཀྱི་ལག་ལེན་ལ་ཇི་ཙམ་ཞུགས་ན་གཞི་ནས་བྱ་བ་དེའི་ཆ་
རྒྱུས་དེ་ཙམ་ཞིག་ལོན་ཐུབ་ཅེས་བསྟན་པ་འདི་ནི། “མའོ་ཀྲུའུ་ཞིས་ ་སྟག་ཚང་ནང་དུ་མ་
འཛུལ་བར་སྟག་ཕྲུག་འཛིན་མི་ཐུབ་” “ ཅེས་པའམ། ཡང་ “ཤིང་ཏོག་ལི་སྒྱུར་བཀོད་བྱ་
བསམ་ན་ལི་ཟ་དགོས” ཞེས་གསུངས་པའི་དགོངས་དོན་དང་ཀུན་ནས་མཐུན་པས་ཚན་
རིག་གི་ཆོད་གཏམ་ཞིག་ཏུ་བརྩི་ཆོག་པ་མི་འདུག་གམ། དེ་བཞིན་གཏམ་དཔེ་མང་པོ་ཞིག་
གིས་སྤྱི་ཚོགས་ཐོག་བྱ་བ་བཟང་ངན་གང་དང་གང་ཕྲད་ནའང་། ཕ་རོལ་ཁ་གཏད་ཕྱོགས་
ཀྱི་བྱེད་བབ་དང་བསྟུན་ནས་གང་ལ་དེ་འཚམ་གྱི་ཡ་ལན་འཇལ་ཐབས་ཤེས་དགོས་ཞེས་
བབ་ཆགས་པའི་ཚན་རིག་གི་སྤྱོད་ཚུལ་འཛིན་སྟངས་སློབ་སྟོན་བྱེད་ཀྱིན་ཡོད་པ་སྟེ།
དཔེར་ན་ “ཆུ་མོའི་འགྲོས་དང་བསྟུན་ནས། ཀོ་སྐྱ་རྒྱག་ལུགས་” ཞེས་པའམ། ཡང་ན་ “རྔ་
ཚིགས་ལ་དཔགས་པའི་འཆམ་ཚིགས་” དེ་མཚུངས་ “ལོ་ལོ་དང་། གོས་ཆུང་ཚད་ཀྱིན་
ཚད་ཀྱིན་” ཟེར་བ་ལྟ་བུ་ལ་སོགས་གོ་བདེ་ལ་སྤྱོད་གོ་ཆོད་པའི་གཏམ་དཔེ་འདི་རིགས་
ཀྱང་མི་ཉུང་བ་ཞིག་རྙེད་རྒྱུ་ཡོད་པ་བཅས་འདིར་དཔེ་མཚོན་ཙམ་དྲངས་པ་ལགས་སོ།།
༥ དམངས་ཁྲོད་གཏམ་དཔེའི་ནང་སྤྱི་ཚོགས་ཀུན་སྤྱོད་ཀྱི་བླང་དོར་བཤད་པ་ཧ་
ཅང་མང་ཞིང་། དེ་ཡང་བོད་མི་རིགས་ཀྱི་ཐུན་མོང་མ་ཡིན་པའི་ཀུན་སྤྱོད་ཀྱི་ནང་དོན་གཙོ་
བོ་ནི་དྲང་བདེན་དང་། ངོ་ཚ། ཁྲེལ་གཞུང་། བག་ཡོད་ལྡན་པ་སོགས་ཡིན་ཏེ་དཔེར་ན་ “མི་



14 གཏམ་མཛོད་མེས་པོའི་ཞལ་རྒྱུན།
དྲང་དགོས། ལྷ་མཚར་དགོས” ཞེས་པ་ལྟ་བུར་ཆ་མཚོན་ན། སྨྲ་ཤེས་ལ་དོན་གོ་བའི་འགྲོ་
བ་མིའི་རིགས་ཀྱི་མཚན་ཉིད་ཨང་དང་པོ་དེ་ནི་ཡུལ་དུས་གནས་སྐབས་ཅི་འདྲ་ཞིག་ཡིན་
ནའང་དྲང་བདེན་འགྱུར་བ་མེད་པ་ཞིག་དགོས་པ་དེ་བསམ་སྤྱོད་མཐའ་དག་གི་གཞི་འཛིན་
ས་ཡིན་པར་བསྟན་པ་དང་། དུས་མཚུངས་ལྡོག་ཕྱོགས་ནས་ “མི་ངན་གྱི་ཁོག་པ་གཡོས་
ཁེངས། དུང་དཀར་གྱི་ཁོག་པ་འབུས་ཁེངས་” ཞེས་དྲང་བདེན་མ་ཡིན་པར་ཁྲམ་དང་གཡོ་
སྒྱུས་འཚོ་བའི་མི་ངན་ནི་ཆེས་ཐ་ཤལ་མཐར་ལྷུང་ཞིག་ཡིན་པར་སྐྱུགས་བྲོ་བའི་དཔེ་དང་
བཅས་སྨད་པ་ལྟ་བུའོ། །ངོ་ཚ་ནི་ཀུན་སྤྱོད་ཀྱི་རྩ་བ་གཞན་ཞིག་ཡིན་ལ་གལ་ཏེ་དེ་དང་བྲལ་
ན་ནི་མི་ཁྱུར་མི་ཚུད་པར་བརྩི་བ་སྟེ་དཔེར་ན་ “མི་ལ་ངོ་ཚ་མེད་ན་ཁྱི་ཡིན། ཁྱི་ལ་གཞུ་གུ་
མེད་ན་འདྲེ་ཡིན་” ཞེས་དེ་བས་ཐབས་རྡུགས་པ་དང་རྐང་འདྲེན་གཞན་མེད་པར་བསྟན་པ་
མ་ཟད། སྤྱོད་ཚུལ་དེ་ལྟ་བུ་དང་ལྡན་པའི་མི་ནི་རང་གི་གཉེན་ཉེ་ཡིན་ན་ཡང་དགྲ་བོ་ལས་
ཀྱང་ངན་པར་བརྩི་བ་སྟེ་དཔེར་ན་ “གདོང་པ་ཁྲག་མེད་ཀྱི་གཉེན་ལས། ངོ་ཚ་ཁྲེལ་ཡོད་ཀྱི་
དགྲ་དགའ་” ཞེས་གྲགས་པ་ལས་གསལ་པོར་མཚོན་ཞིང་། དྲང་པོ་མ་ཡིན་པ་དང་ངོ་ཚ་
ཁྲེལ་གཞུང་བྲལ་བའི་བག་མེད་ཀྱི་སྤྱོད་ངན་དེ་ལྟ་བུ་བྱེད་པ་ལས། རང་སྲོག་ཕངས་མེད་
དུ་འདོར་བ་འོས་ཤིང་རིགས་པར་གདམས་པ་ནི་དཔེར་ན། “ཁྲེལ་མེད་གསོན་པ་ལས།
བག་ཡོད་ཤི་བ་དགའ་” ཞེས་སྒམ་ནན་གྱི་ཐ་ཚིག་དྲག་པོ་བསྒྲགས་ཡོད་པ་མ་ཟད། མི་ཚེ་
གཅིག་ལ་རང་གི་ཀུན་སྤྱོད་ཀྱི་གྲགས་པ་བཟང་ངན་ཅི་འདྲ་ཞིག་འཇོག་པ་དེ་ནི་རང་ཉིད་
འཆི་གསོན་ལས་ཀྱང་གལ་འགངས་ཆེ་བར་བརྩི་དགོས་ཚུལ་བསྟན་པ་དཔེར་ན་ “ར་ས་
འོག་ཏུ་སོང་ཡང་། གཏམ་ས་སྟེང་” ཞེས་སམ། ཡང་ “མི་ཚེ་ལས། གཏམ་ཚེ་རིང་” ཞེས་
པ་ལ་སོགས་པ་ལྟ་བུ་ཡིན།།
གཞན་ཡང་མི་ཆོས་ཀྱི་ཞིབ་ཕྲའི་ལག་ལེན་བྱེད་སྟངས་ཀྱི་ཐད་དཔེར་ན་གཞན་སྡུག་
ལ་སྙིང་ཚིམ་བྱ་མི་རུང་ཟེར་བ་ལྟ་བུར་ཆ་མཚོན་ན་ “སྔ་མ་ཁ་བརྡབས་པར། མཇུག་མ་
དགོད་མ་ཤོར་” ཞེས་པའམ། ཡང་ན་ “རིལ་རིལ་རྦབ་ལ་ཤོར་བར། འཇོར་འཇོར་ལྟད་



གཏམ་དཔེ་དང་འབྲེལ་བའི་འབེལ་གཏམ་འགའ་ཞིག 15
མོ་མ་བལྟ།” ཟེར་བ་ལྟ་བུ་དང་། ད་དུང་མི་གཞན་ལ་ཇུས་ཉེས་ཡོད་དུས་གདུང་སེམས་
མཉམ་སྐྱེའི་རྣམ་འགྱུར་ངེས་པར་དུ་འཛིན་དགོས་པར་བསྐུལ་བ་སྟེ་དཔེར་ན་ “གྲོང་པའི་
བ་ཤི་ཡང་། མྱ་ངན་ཞག་གསུམ་” ཞེས་པ་ལྟ་བུ། ད་དུང་དུས་རྟག་ཏུ་རང་ཉིད་ལ་ནན་པོ་
དང་མི་གཞན་ལ་གུ་ཡངས་བྱ་རྒྱུ་འདི་ཡང་ཀུན་སྤྱོད་བཟང་པོ་འཛིན་སྐྱོང་བྱེད་ཐུབ་པའི་
རྒྱུ་རྐྱེན་གལ་ཆེན་པོ་ཞིག་ཡིན་པར་གདམས་པ་དཔེར་ན་ ་མི་འཇམ་པོས་འདུལ། རང་
རྩུབ་བོས་འདུལ་” ཞེས་པ་ལས་མཚོན་ཐུབ་པ་སོགས་འཇིག་རྟེན་ཀུན་སྤྱོད་ཀྱི་ཕྱོགས་
གང་ཅིའི་སློབ་གསོ་བགྲང་གིས་མི་ལང་བ་ཞིག་མཆིས་པ་ལས། འདིར་གང་དྲན་པ་ཉུང་
ཤས་དཔེ་མཚོན་དུ་དྲངས་པ་འདི་ཙམ་ཞིག་ཁོང་དུ་ཆུད་ནའང་བོད་མི་རིགས་ཀྱི་ཐུན་མོང་
མ་ཡིན་པའི་སེམས་ཁམས་དང་། གཤིས་ལུགས་ཀྱི་སྤྱིར་བཏང་ཁྱད་ཆོས་རགས་པ་ཙམ་
ཤེས་རྟོགས་བྱ་རྒྱུར་ཕན་པ་ཅུང་ཟད་འབྱུང་སྲིད་སྙམ་ཞིང་། གཞན་དུ་དམངས་ཁྲོད་གཏམ་
དཔེའི་དགེ་མཚན་དང་ཁྱད་ནུས་ཆ་ཚང་བ་ནི་རྨོངས་རྒན་བདག་ལྟ་བུས་བརྗོད་པ་ལྟར་
བཞག །བསམ་ཡལ་དུའང་འགྱུར་མི་ནུས་པས་རེ་ཞིག་འདི་ཙམ་གྱིས་ཆོག་པར་བྱས་
ཤིང་། གཤམ་དུ་ལེ་ཚན་སོ་སོའི་ནང་གཏམ་དཔེ་རེ་རེ་བཞིན་གྱི་རྩ་འགྲེལ་ལ་རྟོག་ཞིབ་
གནང་ནའང་བློ་སྐྱེད་གསར་པ་མི་ཉུང་བ་ཞིག་འཕེལ་ཐུབ་ངེས་ལགས་སོ།།
གསུམ་པ། བོད་ཀྱི་གཏམ་དཔེའི་ནང་དོ་སྣང་དང་དབྱེ་ཞིབ་དགོས་
པའི་དོན་གནད་འགའ་ཞིག
༡ དམངས་ཁྲོད་ཀྱི་གཏམ་དཔེའི་ཁྲོད་དུ་དེ་སྔའི་དབང་བསྒྱུར་རུ་ཚོགས་ཀྱིས་ངལ་རྩོལ་
མང་ཚོགས་ལ་མཐོང་ཆུང་དང་བརྙས་བཅོས་བྱེད་ཕྱིར་སྤྱོད་པའི་དཔེ་ངན་ཉུང་ཤས་ཤིག་
ཀྱང་མཉམ་དུ་འདྲེས་ཡོད། དཔེར་ “འབྲོག་པ་མིའི་བོང་བུ་ཡིན། རལ་པ་ཁྱིའི་གཞུ་གུ་
ཡིན་” ཟེར་བ་དེའི་ཐོག་ནས་བོད་རྙིང་པར་དབང་འཛིན་པས་རྒྱ་ཆེའི་ངལ་རྩོལ་འབྲོག་



16 གཏམ་མཛོད་མེས་པོའི་ཞལ་རྒྱུན།
དམངས་ལ་དུད་འགྲོ་ལྟ་བུའི་ལྟ་སྟངས་དངོས་སུ་འཛིན་གྱིན་ཡོད་པའི་ར་སྤྲོད་ངར་ལྕགས་
ལྟ་བུ་ཞིག་ཡིན་པ་དང་། དེ་བཞིན་ས་གནས་སྲིད་གཞུང་རྙིང་པའི་དཔོན་རིགས་ཚོས་མདོ་
ཁམས་ཀྱི་སྐྱེ་བོ་རྣམས་ལ་དགྲ་བོར་གཉའ་མི་སྒུར་བའི་གཤིས་རྒྱུད་ཅིག་ཡོད་པར་བརྟེན་
དེ་ལ་ “ཁམས་པའི་རྣ་འབྱོག །རྐུབ་ན་ཡོད་” ཅེས་ཡིན་ལུགས་ཀྱི་རྒྱུ་མཚན་མི་ཤོད་པར་
ལྕག་བཙན་ཁོ་ན་བེད་སྤྱད་ནས་འདུལ་དགོས་ཞེས་མི་གཞན་ལ་ངན་སློབ་རྒྱག་པ་སོགས་
ཀྱི་དཔེ་ངན་འདི་རིགས་ལ་རྒྱུ་མཚན་འདྲེན་པའི་སྒོ་ནས་དགག་པ་བརྒྱབ་སྟེ་ལམ་ལུགས་
རྙིང་པའི་ངོ་བོ་དེ་དག་མི་རབས་རྗེས་མ་ཚོར་ཤེས་སུ་འཇུག་དགོས་པ་དང་། དེ་མིན་བོད་
ཀྱི་ལོ་རྒྱུས་ཐོག་ས་ཁུལ་བཅད་བཟུང་གིས་དབང་བསྒྱུར་བྱས་པའི་ཤུལ་ངན་གྱི་རྗེས་འབྲས་
ལས་ས་ཁུལ་བྱེ་བྲག་པའི་ཡུལ་མིར་དམའ་འབེབས་རང་བཞིན་ལྡན་པའི་གཏམ་དཔེ་ཡང་
ཉུང་ཤས་ཙམ་ལྷག་ཡོད་དེ་དཔེར་ན་ “འཕན་པོ་ཤིག་གཟན་པ་” དང༌ “སྙེ་མོ་སྦང་གཟན་
པ་” ཟེར་བ་ལྟ་བུ་དང་། ཡང་ “མི་ལྷོ་ཁ་བ་དང་། བྱ་སྒྲ་(སྐྱ་)ཀག་” ཟེར་བ། “རོང་པའི་མི་
ལ། ཚད་པའི་གཡའ་” ཟེར་བ་ལྟ་བུ་ལ་སོགས་པ་བདེན་དོན་ཅི་ཡང་མེད་པར་མི་དམངས་
མང་ཚོགས་ནང་ཁུལ་གྱི་མཐུན་སྒྲིལ་ལ་མི་ཕན་པའི་གཏམ་དཔེ་དེ་རིགས་ལའང་མཐའ་
དཔྱོད་དང་འབྲེལ་སྤང་བྱ་བརྩི་འོས་པ་སོགས་མདོར་ན་སྲོལ་རྒྱུན་གྱི་རིག་རྩལ་གཞན་དག་
དང་འདྲ་བར་དམངས་ཁྲོད་ཀྱི་གཏམ་དཔེ་ལ་ཡང་སྙིགས་དོར་བཅུད་ལེན་བྱ་འོས་པ་ནི་
སྨོས་མ་དགོས་ཤིང་། འོན་ཀྱང་གཏམ་དཔེ་མང་པོ་ཞིག་ནི་ནང་དོན་བརྗེས་ཏེ་དེང་རབས་
ཀྱི་སྤྱི་ཚོགས་དང་མཐུན་པར་བེད་སྤྱོད་བགྱིས་ན་ཕན་ནུས་ཆེན་པོ་ལྡན་པ་དང་། ཡང་ལ་
ལ་ནི་སྤྱི་ཚོགས་ཀྱི་ལམ་ལུགས་རྙིང་པ་དེའི་ནག་ཉེས་དང་མུན་ནག་གི་ངོ་བོ་ཐེར་འདོན་
དང་འབྲེལ་མི་རབས་རྗེས་མར་ལྡོག་ཕྱོགས་ཀྱི་སློབ་གསོ་གཏོང་རྒྱུར་ཕན་ནུས་ཡོད་པ་
སོགས་མུ་མཐུད་དབྱེ་འབྱེད་དང་ཞིབ་འཇུག་དགོས་པའི་ཁྱད་པར་ཡང་ཤེས་པར་བྱའོ།།
༢ ཡུལ་སྐད་ཀྱི་ཧེ་བག་ངེས་ཅན་ཡོད་པ། དམངས་ཁྲོད་ཀྱི་གཏམ་དཔེ་མང་ཆེ་ཤོས་
ནི་བོད་རིགས་ཚང་མས་གོ་ཐུབ་པ་གཞིར་བཅས་མོད། འོན་ཀྱང་ལོ་རྒྱུས་ཐོག་རང་རེའི་མི་



གཏམ་དཔེ་དང་འབྲེལ་བའི་འབེལ་གཏམ་འགའ་ཞིག 17
རིགས་འདི་ལ་དར་རྒུད་ཀྱི་དུས་མཚམས་མང་པོ་ཞིག་བྱུང་བ་སོགས་རྒྱུ་རྐྱེན་སྣ་ཚོགས་
ལ་བརྟེན་ནས་ས་ཁུལ་བྱེ་བྲག་པ་སོ་སོའི་ཡུལ་སྐད་ཀྱི་ཤན་ཆེ་ཙམ་ཞུགས་པའི་གཏམ་
དཔེ་ལ་ལ་ཡས་མས་རྒྱང་རིང་གི་ས་ཆ་གཞན་ཞིག་ཏུ་སླེབས་དུས་ཚིག་དོན་གོ་དཀའ་
བའང་ཡོང་གིན་ཡོད་དེ། དཔེར་ན་ཨ་མདོ་ཁུལ་གྱི་གཏམ་དཔེ་ “བྲག་ཐེམ་པའི་སྐས་ལ་
འགོས་ཁ་སླ་ཡང་། འབབ་ཁ་དཀའ” ཟེར་བ་དང་། “བོང་སྐྱ་ལིར་ཞོན་ནས། སྟོད་དབུས་
ལམ་གཅོད་པ་” ཞེས་དང་། “ཨ་ཀྲབ་ལ་ཨབ་སྐུད་དང་། བྱིང་བ་ལ་རྡོག་པ་” ཟེར་བ་ལྟ་
བུ་སོགས་འདི་རིགས་དབུས་གཙང་ཞིང་གྲོང་གི་མང་ཚོགས་ཚོས་ལམ་སེང་ཅི་ཟེར་གོ་
དཀའ་བས་བརྗོད་དོན་ནི་དེ་བས་ཀྱང་རྟོགས་མི་ཐུབ་པ་སྨོས་ཅི་དགོས། དེ་དང་ཡོངས་
སུ་འདྲ་བར་དབུས་གཙང་ཁུལ་གྱི་ཡུལ་སྐད་ཤས་ཆེར་འདྲེས་པའི་གཏམ་དཔེ་ཁག་ཅིག་
ཀྱང་ཨ་མདོའི་འབྲོག་ཁུལ་དུ་གོ་དཀའ་བ་ནི་བརྗོད་ག་ལ་དགོས། གལ་ཏེ་དེ་རིགས་ཡིག་
སྐད་ལ་ཉེ་བར་ཕབ་ན་བོད་རིགས་ཕལ་ཆེ་བས་གོ་ཐུབ་པར་འགྱུར་སྲིད་དེ་དཔེར་ན་གོང་
གསལ་ཨ་མདོའི་ཡུལ་སྐད་ཀྱི་གཏམ་དཔེ་གསུམ་པོ་རིམ་བཞིན་འདི་ལྟར། “བྲག་གཟར་
མོའི་ཐེམ་སྐས་ལ་འཛེགས་བ་སླ་ཡང་། འབབ་པ་དཀའ་” ཞེས་དང་། “བོང་རྐྱང་དཀར་
བཞོན་ནས། སྟོད་དབུས་གཙང་བསྐོར་རྒྱུ་” “ཨ་ཀྲད་ཀྱིས་སྐུད་པ་དང་། ཕྱིང་པས་རྡོག་
པ་” བཅས་ཟེར་རྒྱུ་ཨེ་ཡིན། བདག་གིས་གོ་བ་ལེན་སྟངས་ནོར་མེད་ཚེ་འདི་བཞིན་བྲིས་
ན་ཧ་ལམ་བོད་མི་ཚང་མས་ཚིག་དོན་མ་ལོག་པར་གོ་ཐུབ་བམ་སྙམ།
༣ གཏམ་དཔེ་ལ་ལ་ནི་ཡུལ་གོམས་ཀྱི་དབང་གིས་ཚིག་སྡུད་ཧ་ཅང་ཆེ་དྲགས་པས་
ས་ཕྱོགས་གཞན་གྱི་མིས་ཉན་ན་ཚིག་དོན་གང་ཐད་ནས་གོ་དཀའ་བ་དེ་འདྲའང་ཡོད་དེ་
དཔེར་ན་ཁམས་ཁུལ་གྱི་གཏམ་དཔེ་ “ཁ་རྨ་གསོ་མེད། ལག་རྨ་གསོ་ཡོད།” ཅེས་པ་ལྟ་
བུ་ངག་ཐོག་ནས་བརྗོད་སྐབས་ཆ་རྒྱུས་མེད་པའི་མིས་གོ་དཀའ་མོ་ཡིན། དེ་ལ་འབྲུ་འགྲེལ་
ཞིག་བྱས་ན་ཁ་ནས་ཚིག་མཚོན་བཏབ་པས་སེམས་ལ་ཕོག་པའི་རྨ་དེ་ནམ་ཡང་གསོ་རྒྱུ་
མེད། ལག་པས་མཚོན་ཆ་འཕངས་པའི་ལུས་ཀྱི་རྨ་དེ་དུས་ངེས་ཅན་ནང་གསོ་རྒྱུ་ཡོད་



18 གཏམ་མཛོད་མེས་པོའི་ཞལ་རྒྱུན།
ཅེས་བཤད་ཚེ་ཀུན་གྱིས་ཚིག་དོན་གཉིས་ཀ་གསལ་པོ་གོ་ཐུབ། དེ་བཞིན་དབུས་གཙང་
ཁུལ་དུ་གྲགས་པའི་ “བྱ་ཤ་སེན་བགོས།” ཟེར་བའི་གཏམ་དཔེ་དེའང་ཆ་རྒྱུས་མེད་པའི་མི་
ལ་བཤད་ན་གོ་ཤིན་ཏུ་དཀའ། དོན་ནི་བོད་རྙིང་པར་ཁྱིམ་ཚང་ཉམས་རྒུད་དུ་གྱུར་ནས་གང་
སར་བུ་ལོན་ཆགས་ཏེ་འཇལ་ཐབས་མེད་པར་གྱུར་སྐབས་སྲིད་གཞུང་ལ་བདེ་སྡུག་སྙན་
ཞུ་ཕུལ་ཐོག །སྤྱི་ནོར་ནང་རྫས་གང་ན་ཅི་ཡོད་སྦས་སྐུང་མེད་པ་མནའ་དཔང་དང་བཅས་
སྤྱི་ཐོག་སྤུངས་ཏེ་དེ་ནས་བུན་འབོར་ཆེ་ཆུང་ལ་དཔགས་པའི་ཆ་བགོས་ཀྱིས་སྤྲད་དེ་བུ་
ལོན་དག་ཐབས་ཡོང་བ་ཞེས་ཞུས་པར་ཆོག་མཆན་ཐོབ་ན། དེ་ལྟར་བྱ་རྒྱུར་བུན་བདག་
ཚོས་ཀྱང་མ་ཉན་ཐབས་མེད་ཀྱི་སྲོལ་ལུགས་དེ་རིགས་ཀྱི་མིང་ལ་ “བྱ་ཤ་སེན་བགོས་”
སུ་གྲགས། ཚིག་འགྲེལ་ནི་ཁོ་པའི་དཔལ་འབྱོར་གྱི་ལྷག་འཕྲོ་ཅུང་ཟད་བྱ་བྱིའུའི་ཤ་ཙམ་
ལས་མེད་པ་དེ་གྲིས་བཅད་ནས་བགོ་རིན་མེད་པས་སེན་མོས་བཏོག་ནས་བགོས་པ་ལྟ་བུ་
དཔེར་བཞག་པས་ཐ་སྙད་དེ་ལྟར་ཆགས་པ་ཡིན་ནོ།།
གཞན་ཡང་གཏམ་དཔེ་ལ་ལར་ཡུལ་བྱེ་བྲག་པའི་ནང་གི་ས་མིང་ངམ་ཡུལ་མིང་
སོགས་བཤད་པ་དེ་རིགས་ས་ཁུལ་དེ་རང་གི་ཉེ་འཁོར་དུ་མ་གཏོགས། ས་ཁད་རྒྱང་སར་
ཆ་རྒྱུས་མེད་པས་ཚིག་དོན་ཆ་ཚང་བ་རྟོགས་མི་ཐུབ། དཔེར་ན་དབུས་གཙང་གི་གཏམ་
དཔེ་ “ཕུ་གང་ནས་བསྐོར་ཀྱང་། མདའ་གླིང་བུ་རྫོང་” ཞེས་དང་། “མུས་ལ་འགྲོ་མི་
དགོས། མདོག་ལྷ་དབང་རྩེ་ནས་མཐོང་” ཟེར་བ་ལྟ་བུ་འདི་རིགས་མདོ་སྟོད་སྨད་ཁུལ་
སོགས་སུ་ཐོས་སྐབས་ཞིབ་ཕྲའི་གནས་ལུགས་གསལ་པོ་ཤེས་མི་ཐུབ་པ་བཞིན་གཏམ་
དཔེ་དེ་གྲས་ཁུངས་སོ་སོའི་ནང་འགྲེལ་བཤད་མདོར་བསྡུས་རེ་བགྱིས་ཡོད་པས་འདིར་
བསྐྱར་བཤད་མ་དགོས་མོད། གོང་སྨོས་དེ་དག་གི་ཐོག་ནས་བོད་ཀྱི་གཏམ་དཔེ་ལ་ཡོངས་
ཁྱབ་ཀྱི་འགྲེལ་བཤད་རེ་མེད་ཐབས་མེད་པའི་གསལ་བཤད་བྱེད་ཐུབ། ལྷག་པར་དུ་ཡུལ་
སྐད་མི་འདྲ་བའི་ཁྱད་པར་གྱིས་གཏམ་དཔེ་འགའ་ཤས་ལ་ཆ་རྒྱུས་མ་ལོན་ན་སྐབས་རེ་
ཚིག་གཅིག་གིས་གོ་བ་ཆེན་པོ་ལོག་འགྲོ་བའང་ཡོད་དེ། དཔེར་ན། དབུས་གཙང་ཁུལ་



གཏམ་དཔེ་དང་འབྲེལ་བའི་འབེལ་གཏམ་འགའ་ཞིག 19
“དྲིན་ལན་ལོག་འཇལ་” ཟེར་ན་ཕ་མ་རྒན་ཁོགས་སོགས་ལ་བུ་ཚས་ཁ་ལན་སློག་པ་དང་།
སྡུག་སྦྱོང་གཏོང་བ། ཕྱིར་འབུད་བྱེད་པ་སོགས་བཟང་ལན་ངན་འཇལ་ལྟ་བུར་སྤྱོད་པ་ཡིན་
མོད། འོན་ཀྱང་ཁམས་ཁུལ་ཡུལ་གྲུ་ལ་ལར་ “དྲིན་ལན་ལོག་འཇལ་ཞུ་ཆོག་པ་” ཞེས་
བརྗོད་སྲོལ་ཡོད་པའི་གོ་དོན་ནི་སྐུ་དྲིན་གྱི་ལན་ལྡབ་ལོག་གསབ་འཇལ་ཞུ་རྒྱུ་ཡིན་ཟེར་བ་
ཡིན་རུང་། དེ་རྒྱུས་མངའ་མེད་པའི་དབུས་གཙང་གི་མི་ཞིག་ལ་བཤད་ན་ཡ་མཚར་པོ་ཅི་
འདྲ་ཡོང་བ་མི་འདུག་གམ། མདོར་ན་བོད་རིགས་ནང་ཁུལ་དུའང་ཡུལ་སྐད་དང་གོམས་
སྲོལ་མི་འདྲ་བའི་དབང་གིས་གཏམ་དཔེ་ལ་ཕན་ཚུན་གོ་མི་ཐུབ་པའམ། གོ་མི་བདེ་བ། ཐ་
ན་གོ་ལོག་ཐེབས་པ་སོགས་ཀྱི་གནད་དོན་ཡང་ཡོང་སྲིད་པས་དེ་རིགས་ལ་དོ་སྣང་དང་
དབྱེ་ཞིབ་བྱ་དགོས་པའི་གནད་ཅིག་ཀྱང་ཡོད་དོ།།
༤ ཚིག་གི་གཅོད་མཚམས་ལ་དོ་སྣང་ཆེན་པོ་བྱ་དགོས་པ། སྤྱིར་ན་བོད་ཀྱི་སྐད་
ཡིག་གང་ལ་མཚོན་ནའང་གཅོད་མཚམས་མི་ནོར་བ་གལ་ཆེ་ཞིང་། ཁྱད་པར་དམངས་
ཁྲོད་ཀྱི་གཏམ་དཔེ་ལ་ཚིག་གི་གཅོད་མཚམས་ཡང་དག་པར་ཤེས་པ་བྱ་རྒྱུ་ནི་དེ་བས་
ཀྱང་ཤིན་ཏུ་གལ་ཆེ་བ་ཞིག་ཡིན། གཅོད་མཚམས་འཁྲུགས་ན་གཏམ་དཔེ་འགའ་ཞིག་གི་
བརྗོད་དོན་རྦད་དེ་ཕྱིན་ཅི་ལོག་ཏུ་འགྱུར་འགྲོ་བ་སྟེ་དཔེར་ན་ “གསང་བ་ལ་རང་ མཁས་
ཀྱང་། བརྗོད་པ་ལ་ མི་ མཁས་” ཞེས་པ་ལྟ་བུར་ཚིག་མཐའ་མ་གཉིས་གཅོད་མཚམས་
ནོར་ཏེ་ “མི་མཁས་” ཞེས་གཅིག་ཏུ་སྤྲེལ་ན་མཁས་པ་དེ་མི་མཁས་པར་ག་ཕྱི་ག་ཏག་
ཏག་ལོག་འགྲོ་བ་ལྟ་བུ་འདི་འདྲ་མང་དུ་ཡོད། ཡང་གཅོད་མཚམས་འཁྲུགས་ན་གཏམ་དཔེ་
ལ་ལ་གོ་དོན་མི་འདྲ་བ་གཞན་ཞིག་ཏུ་འགྱུར་བའང་ཡོད་དེ་དཔེར་ན་ ས་ མ་ཤི་ན་ བུ་མི་
འཚར་” ཞེས་པ་འདིའི་གོ་དོན་དངོས་ནི། སྐྱེས་པ་ཕོས་སྒྲུབ་དགོས་པའི་ཁྱིམ་དོན་གྱི་བྱ་
བ་ཐམས་ཅད་ཕ་ཡིས་བྱེད་པར་བརྟེན་རང་གི་བུ་ཆེན་པོ་ཆགས་ན་ཡང་། སྐྱེས་པ་ཕོའི་བྱ་
གཞག་ཅི་ཡང་མི་ཤེས་པས་ན་འཚར་ལོངས་མ་བྱུང་བ་དང་འདྲའོ་ཟེར་བ་ཡིན་མོད། གལ་
ཏེ་ཚིག་གི་གཅོད་མཚམས་ནོར་ཏེ་ “ཐ་མ་ ཤི་ན། བུ་མི་འཚར་” ཞེས་བརྗོད་པ་ཡིན་ཚེ་ཕ་



20 གཏམ་མཛོད་མེས་པོའི་ཞལ་རྒྱུན།
མ་གཉིས་ཀ་ཤི་ན། གསོ་སྐྱོང་ཇི་བཞིན་བྱེད་མཁན་མེད་སྟབས་བུ་ཆུང་འཚར་ལོངས་འོང་མི་
ཐུབ་ཟེར་བ་ལྟ་བུ་གོ་དོན་རྦད་དེ་ཐ་དད་འགྱུར་འགྲོ་བ་དེ་ནི་ཧེ་བག་ཆེན་པོ་གང་འདྲ་མི་འདུག་
གམ། ཡང་གཏམ་དཔེ་མང་པོ་ཞིག་ལ་ཆ་མཚོན་ན་ཚིག་གི་གཅོད་མཚམས་ནོར་བ་ཙམ་
གྱིས་བརྗོད་དོན་ཁ་རྒྱུ་གོ་རྒྱུ་མེད་པ་ཆགས་འགྲོ་བ་དཔེར་ན་ “འགྱིངས་ ཆེ་ན་སེང་གེ་གན་
རྐྱལ་ལོག་” ཟེར་བ་འདི་གལ་ཏེ་གཅོད་མཚམས་མ་འགྲིགས་པར་ “འགྱིངས་ཆེ་ ན་སེང་ གེ་
གན་ རྐྱལ་ལོག་” ཟེར་བ་ལྟ་བུའམ། ཡང་ན་ “ཡུན་རིང་ན་ སྣལ་མས་ལྕགས་གཅོད་” ཅེས་
པར་ “ཡུན་རིང་ ན་སྣལ་མས་ལྕགས་གཅོད་” ཅེས་པ་ལྟ་བུ་སོགས་ནོར་སླ་བའི་རིགས་
འདི་ནི་དེ་བས་མང་བ་བཅས་དཔེ་མཚོན་ཙམ་བསྟན་པ་ལྟར་གཏམ་དཔེ་ཀློག་པའམ་ཤོད་པ་
གང་གི་སྐབས་སུའང་ཚིག་ཆ་ཡ་དང༌། སྐད་གདངས་ཀྱི་འདེགས་འཇོག །ངལ་གསོ་བའི་
མཚམས་སོགས་ནན་ཏན་དང་རེ་རེ་བཞིན་ཡང་དག་པར་ཤེས་དགོས་པ་འདི་ནི་ཚེགས་ཆུང་
ལ་རྟོགས་སླ་ཞིང་། ཤེས་ན་དོན་ཆེ་བའི་མན་ངག་ལྟ་བུ་ཞིག་ལགས་སོ།།
བཞི་པ། གཏམ་མཛོད་འདི་ཉིད་རྩོམ་སྒྲིག་བྱེད་ཕྱོགས་སྐོར་གྱི་
གསལ་བཤད།
༡ ད་ཕན་བོད་ཀྱི་དམངས་ཁྲོད་གཏམ་དཔེ་སྔ་རྗེས་སུ་ཕྱོགས་སྒྲིག་བྱས་པའི་དེབ་འགའ་
ཤས་དང་། དེ་མིན་འབྲེལ་ཡོད་དུས་དེབ་དང་ཚགས་པར་སོགས་ཀྱི་ཐོག་འཁོད་པའི་དུམ་
བུ་ལག་ཏུ་གང་སོན་བྱུང་བ་བཅས་ནང་གཏམ་དཔེ་སྣ་གྲངས་ཁྱོན་བསྡོམས་ཆིག་ཁྲི་ཡས་
མས་ཙམ་ཞིག་གི་ཁོངས་ནས་བོད་དམངས་ཁྲོད་རང་གི་གཏམ་དཔེ་ཡིན་སྙམ་པ་རྣམས་
བདམས་གསེས་བྱས་པའི་ཐོག །རང་ཉིད་ཀྱི་བློ་ངོར་ངེས་པ་དྲན་རིགས་ཀྱིས་ཁ་སྐོང་དང་
བཅས་གཏམ་དཔེ་གྲངས་ཆིག་སྟོང་དྲུག་བརྒྱ་སྐོར་ཞིག་ཟུར་བཀོལ་བྱས་ཤིང་། དེ་ཡང་
དམངས་ཁྲོད་ཀྱི་གཏམ་དཔེར་སོང་སྟབས་ཡུལ་ཕྱོགས་སོ་སོར་དངོས་སུ་སྤྱོད་སྐབས་



གཏམ་དཔེ་དང་འབྲེལ་བའི་འབེལ་གཏམ་འགའ་ཞིག 21
ཡུལ་སྐད་ཀྱི་ཤན་ཞུགས་རྐྱེན་རྩ་བ་གཏམ་དཔེ་གཅིག་ལའང་ཞིབ་ཆའི་ཤོད་སྟངས་ཅུང་
མི་འདྲ་བ་ཁ་ཤས་མཆིས་པ་རྣམས་སྤྱིར་བཏང་ཡོངས་ཁྱབ་གང་ཆེ་བ་གཞིར་བཟུང་ཡིག་
སྲོལ་དང་མཐུན་གང་ཐུབ་བྱས་ཏེ་བཀོད་པ་དང་། ཡང་ཡུལ་གྲུ་བྱེ་བྲག་པར་དར་སྲོལ་ཆེ་
བའི་གཏམ་དཔེའི་རིགས་ས་ཕྱོགས་སོ་སོའི་རང་རྟགས་མཚོན་ཆེད་ཡུལ་སྐད་ཀྱི་ཤོད་
སྟངས་འགའ་ཞིག་སོར་བཞག་བགྱིས་པ་མ་ཟད། གཤམ་དུ་གུག་རྟགས་ནང་ས་ཁུལ་མི་
འདྲ་བ་དེ་དང་དེའི་ཐ་སྙད་ཀྱང་བཀོད་ཡོད་ཅིང་། སྤྱིར་ན་གཏམ་དཔེ་ཚིག་འགྲེལ་དགོས་
ངེས་སྙམ་པའི་རིགས་ལ་ཚིག་འགྲེལ་ལམ་ཡང་ན་ཟུར་མཆན་འགོད་གང་ཐུབ་དང་། རྩ་
བའི་གཏམ་དཔེ་མི་རེ་ངོ་རེར་དོན་འགྲེལ་ལམ་ཡང་ན་མི་དང་བྱ་དངོས་སོགས་གང་དང་
གང་ལ་ཡུལ་དུས་གནས་སྐབས་ཅི་དང་ཅི་འདྲ་ཞིག་ཏུ་ཇི་ལྟར་བེད་སྤྱོད་བྱེད་དགོས་
སོགས་རང་བློས་གང་ལྕོགས་ཀྱི་གསལ་བཤད་རགས་བསྡུས་ཙམ་རེ་བཅས་བཀོད་ཡོད།
འོན་ཀྱང་འདི་ནི་གཏམ་དཔེའི་སྣ་གྲངས་དང་ཚིག་དོན་འགྲེལ་བཤད་སོགས་གང་གི་ཐད་
ནས་བལྟས་ནའང་ཇི་ལྟར་རྒྱ་མཚོ་ཆེན་པོ་ལས་ཆུ་ཐིགས་གཅིག་ཙམ་གྱི་ཐོག་མའི་དཔེ་
མཚོན་འབའ་ཞིག་ཡིན་པ་ནི་སྨོས་མ་དགོས་པ་དང་། དུས་མཚུངས་བོད་ཀྱི་ལོ་རྒྱུས་སམ་
གཏམ་རྒྱུད་སྣ་ཚོགས་དང་འབྲེལ་བ་ཡོད་པའི་གཏམ་དཔེ་ཁག་ཅིག་ལ་དེའི་འབྱུང་ཁུངས་
དང་བྱུང་ཚུལ་སོགས་ཁོ་བོ་རང་ཉིད་ཀྱིས་མཐོང་ཐོས་གང་ཤེས་རྣམས་ཀྱང་ཡིག་ཚོགས་
ལ་མ་འཛེམས་པར་ཅི་ནུས་ཀྱིས་ཕྱོགས་སྒྲིག་བཅས་ཞུས་ཡོད།།
༢ ཕྱོགས་བསྡུས་གཏམ་དཔེ་དེ་དག་ནང་གསེས་དབྱེ་བ་ཇི་ལྟར་འབྱེད་པ་དང་གོ་
རིམ་སྒྲིག་སྟངས་སོགས་ཀྱི་ཐད། ད་ཕན་ཕྱོགས་སྒྲིག་གནང་རིགས་དཔྱད་སྐབས་རེ་ཟུང་
ཞིག་ནི་ནང་དོན་གཙོ་བོར་བཟུང་སྟེ་ཆབ་སྲིད་དང་། དཔལ་འབྱོར། རིག་གནས། བསམ་
བློ༑ ཀུན་སྤྱོད། གྲལ་རིམ་འཐབ་རྩོད། སྤྱི་ཚོགས་ཀྱི་འབྲེལ་བ། ཡུལ་གོམས་གཤིས་
ལུགས། རང་བྱུང་ཁམས་ཀྱི་སྣང་ཚུལ་ཟེར་བ་ལྟ་བུ་ཁག་མང་པོ་ཞིག་ལ་ཕྱེ་ནས་སྒྲིག་
ཁུལ་བྱས་འདུག་ཀྱང་། དོན་དངོས་ལ་ཞིབ་འཇུག་བྱེད་སྐབས་འཐག་ཆ་འཛིངས་པ་བཞིན་



22 གཏམ་མཛོད་མེས་པོའི་ཞལ་རྒྱུན།
དུ་གྱུར་ཏེ་མཐའ་འབྲས་རྒྱ་འུབ་མ་འདུས་པ་ཞིག་ལས་བྱུང་མི་འདུག་ཅིང་། ཁོ་བོས་ཀྱང་
དེའི་སྐོར་ལ་བསམ་གཞིགས་མ་བགྱིས་པ་མིན་རུང་། བོད་དམངས་ཁྲོད་ཀྱི་གཏམ་དཔེ་
ཕལ་མོ་ཆེའི་ཁྱད་ཆོས་ཤིག་ནི་ཚིག་གྲོགས་གང་སྦྱར་བལྟོས་ནས་གོ་དོན་འགྱུར་འགྲོ་བ་
མ་ཟད། ད་དུང་ལ་ལ་ནི་བེད་སྤྱོད་བྱ་ཡུལ་ལམ་བྱེད་མཁན། དེ་བཞིན་གནས་དུས་མི་འདྲ་
བ་སོགས་ལ་བརྟེན་ནས་གོ་དོན་ཡང་མཐའ་དག་གཅིག་ཏུ་མ་ངེས་པ་དང་། ཡང་སྐབས་
རེ་གཏམ་དཔེ་གཅིག་ཡུལ་དང་གནས་སྐབས་མི་འདྲ་བ་འགའ་ལ་སྤྱད་ཀྱང་ཆོག་པ་ལྟ་བུ་
སོགས་མདོར་ན་གྲིས་བཅད་པ་ལྟར་གྱི་དབྱེ་འབྱེད་དེ་རིགས་རྨོངས་རྒན་བདག་འདྲ་བའི་
ཤེས་འཁོས་ཀྱིས་སྒྲུབ་ཐབས་མ་མཆིས་པ་མ་ཟད། མི་རབས་ནས་མི་རབས་སུ་བརྒྱུད་
སྤྲོད་བྱས་པའི་མང་ཚོགས་ཁྲི་མ་འབུམ་གྱི་ཤེས་རིག་གི་ཉིང་ཁུ་གང་མཁོ་དེར་སྤྱོད་ཆོག་
པས་ནུས་མང་ལྡན་པའི་སྒྱུ་རྩལ་གསོན་པོ་དེ་ལྟ་བུའི་བླ་སྲོག་ཕྱུངས་ཏེ་རང་སྣང་ལྐུགས་པ་
ཨུ་ཚུགས་ཀྱིས་འགུལ་མེད་བེམ་རོར་འཆོས་པའི་ཐོ་ཅོ་དེ་རིགས་ཅི་ནས་ཀྱང་བྱ་མི་རུང་
བར་འདོད་དོ།།
དེ་མིན་དེབ་ལ་ལ་ནི་གཏམ་དཔེ་སོ་སོའི་ཚིག་དང་པོ་དེའི་མིང་གཞི་གང་ཡིན་པ་
བོད་ཡིག་གི་ཀ་མད་གོ་རིམ་གྱི་ཐོབ་ཐང་སྔ་རྟིང་བསྒྲིགས་ནས་བཀོད་པ་ཙམ་ལས། རིགས་
དང་དབྱེ་བ་ཅི་ཡང་མ་ཕྱེ་བར་མཐའ་དག་མཉམ་བསྲེས་གནང་བ་དེ་ཡང་བལྟ་ཞིབ་བྱེད་མི་
བདེ་བས་སླ་བཅོས་ཆེ་དྲགས་པ་འདྲ་བར་སྣང་། དེར་བརྟེན་ད་ལམ་ཁོ་བོས་བོད་ཀྱི་གཏམ་
དཔེའི་ཚིག་སྦྱོར་བྱེད་སྟངས་མི་འདྲ་བ་གཙོ་བོ་འགའ་ཞིག་གཞིར་བཟུང་སྟེ་སྔ་འཕྲོས་ལེ་
ཚན་ལྔ་རུ་ཕྱེ་ཁུལ་བགྱིས་པ་དཔེར་ན། “ཕྱི་ལྟར་དུ་གཡང་མོ་ཁྱུ་གཅིག །ནང་ལྟར་དུ་མ་
རེ་བུ་རེ་” ཞེས་པ་ལྟ་བུའམ། “ཆང་རང་གིས་འཐུང་ན་མགོ་ན། མིས་འཐུང་ན་སྙིང་ན་”
ཞེས་པ། “རྟ་ཕོ་བྲེས་ལ་བཏགས་ན། གོང་ཐང་ཁྲོམ་པས་གཅོད་” ཅེས་པ་ལྟ་བུ་ལ་སོགས་
པ་དཔེ་འབའ་ཞིག་བཤད་དེ་བརྗོད་དོན་གང་ཡིན་པ་རང་ཤུགས་ཀྱིས་གསལ་པོར་སྟོན་
ནུས་པ་ <<སྙན་ངག་མེ་ལོང་>> གཞུང་ནང་གི་བསྡུས་བརྗོད་ཀྱི་རྒྱན་དང་ཕྱོགས་འདྲ་བའི་



གཏམ་དཔེ་དང་འབྲེལ་བའི་འབེལ་གཏམ་འགའ་ཞིག 23
རིགས་འདི་མང་ཤོས་སུ་མཆིས་པ་ལེ་ཚན་དང་པོར་བཀོད་པ་དང༌། ཡང་རྩ་བའི་མཚོན་
ཚུལ་གོང་དང་འདྲ་རུང་བོད་ཀྱི་གནའ་རབས་རྩོམ་སྲོལ་དཔེ་མང་གིས་དོན་གཅིག་སྟོན་
པའི་རྗེས་ཤུལ་ལྟ་བུ་སྟེ་དཔེ་ཉིས་བརྩེག་བསྟན་ཏེ་དོན་ཤུགས་ལ་གོ་བར་བྱེད་པ་དཔེར་ན་
ཀོ་བ་སྐམ་བོས་ཁབ་མི་ལེན། སྦང་མ་རློན་པས་ཆུ་མི་ལེན་” ཞེས་པའམ་ “སྐུད་སྣེ་ཁབ་
ཀྱིས་ཁྲིད། ཆར་སྣེ་རླུང་གིས་ཁྲིད་” ཅེས་པ། “ཁ་བ་བབས་ན་ཉིན་སྲིབ་མེད། ཉི་མ་ཤར་
ན་ཕུ་མདའ་མེད།” ཅེས་པ་ལྟ་བུ་ལ་སོགས་པ་དཔེ་གཉིས་ཀྱིས་དོན་གཅིག་ནན་ཏན་ངང་
སྟོན་པ་འདི་རིགས་ལེ་ཚན་གཉིས་པར་བསྒྲིགས་ཡོད།།
དེ་མིན་ཚིག་སྡུད་ཆེ་བའི་དཔེ་ཚིག་འབྲུ་བཞི་ཅན་སྟེ་དཔེར་ན་ “རྒྱུ་ངན་སྤུན་རྩུབ།”
ཅེས་པའམ། “རྟ་ལ་གཡག་འཛེམ།” ཞེས་པ། “ན་ཐོགས་སྤང་འདྲེད།” “ཕག་པ་ཚིལ་
མནོང་” “བྱ་ཤ་སེན་བགོས།” “སྤྲུལ་མདུད་སྤྲུལ་བཤིག་” ཅེས་བྱ་བ་ལ་སོགས་པ་འདི་
གྲས་ཀྱང་བོད་ཀྱི་གཏམ་དཔེ་ཚན་པ་གཅིག་ཏུ་མངོན་པས་ལེ་ཚན་གསུམ་པར་བཞག་
ཡོད། དེ་མིན་དཔེར་ན་ “ངོ་བསྟོད་ཀྱིས་གཉེན་མི་འཁྱོངས། ཚིག་རྩུབ་ཀྱིས་དགྲ་མི་
ཐུལ།” ཞེས་པ་ལྟ་བུའམ། “ཟིན་དཀའ་བ་དེ་ཚོད་ཡིན། ཐེག་དཀའ་བ་དེ་སྐྱིད་ཡིན།”
ཅེས་པ་ ་་དཔོན་དང་འདྲ་བའི་གཏམ་ཡོད་ཀྱང་དཔོན་དང་འདྲ་བའི་དབང་མེད་” ཅེས་པ་
ལ་སོགས་པ་ལྟ་བུ་བརྗོད་དོན་གང་ཡིན་པ་དེ་དཔེ་སོགས་འཁྱོག་བརྗོད་ཀྱིས་མ་བསླད་
པར་ཐད་ཀར་གསལ་སྟོན་བྱེད་པ་སྙན་གཞུང་གི་རང་བཞིན་བརྗོད་པའི་རྒྱན་དང་ཕྱོགས་
འདྲ་ཞིང་། གཏམ་གྱི་དཔེར་འོས་པའི་ཚན་པ་འདི་རིགས་ལེ་ཚན་བཞི་པར་བཀོད་པ་
དང་། ཡང་དཔེར་ན་ “ཁྱེད་ཀྱིས་མ་མཐོང་ཤེས་བྱ་མང་། བོང་བུས་མ་ཕྱིན་ལམ་འཕྲང་
མང་།” ཞེས་སམ། “དཔྱིད་ཉི་རིང་པོར་གྲང་གསུམ་དྲོ་གསུམ། མི་ཚེ་རིང་པོར་སྐྱིད་
གསུམ་སྡུག་གསུམ།” “མི་རྒས་ན་དབང་མེད། རྟ་རྒས་ན་གོང་མེད།” ཅེས་པ་ལྟ་བུ་
ལ་སོགས་པ་ཚིགས་རྐང་གཅིག་གིས་དོན་དང་ཚིགས་རྐང་གཅིག་གིས་དཔེ་བསྟན་
ནས་དཔེ་དོན་ཟུང་དུ་སྦྲེལ་བའི་སྒོ་ནས་བརྗོད་བྱའི་དོན་སྙིང་གསལ་བར་སྟོན་པ་སྟེ་སྙན་



24 གཏམ་མཛོད་མེས་པོའི་ཞལ་རྒྱུན།
གཞུང་དཔེ་རྒྱན་ནང་གི་ “ཟླ་བོ་དངོས་པོའི་དཔེ་” དང་འདྲ་བའི་རིགས་འདི་ལེ་ཚན་ལྔ་
པར་བསྒྲིགས་ཡོད།།
འོན་ཀྱང་མང་དུ་བཏུས་ནས་ཞིབ་ཏུ་དཔྱད་ན་ད་དུང་ནང་གསེས་དབྱེ་རྒྱུ་དུ་མ་ཡོད་
པ་གདོན་མི་ཟ་ཡང་། ད་ལམ་ཐོག་མའི་དབྱེ་འབྱེད་དཔྱད་གཞི་ཙམ་ཡིན་པ་མ་ཟད། ཐེངས་
དང་པོར་གཏམ་དཔེའི་སྣེ་རིགས་ཀྱངཡོངས་སུ་ཚང་བ་ཞིག་ཡོང་མི་སྲིད་པ་བཅས་ལ་
བརྟེན་ལེ་ཚན་ལྔ་པོ་དེ་རང་ལ་ཆ་བཞག་པ་ཡིན་ཞིང་། དབྱེ་བ་ཕྱེ་ཁུལ་འདི་ལའང་ཕར་
འདྲེས་ཚུར་འདྲེས་དང་དབྱེ་འབྱེད་ནོར་བ་སོགས་ཀྱི་སྐྱོན་ཆ་སྣ་ཚོགས་ཤིག་ཤུགས་མ་
ཐུབ་ཀྱི་ཡོང་ངེས་ནི་གོར་མ་ཆག་པ་བཅས་ཞན་ཆ་དེ་རིགས་སླད་ཕྱིན་བོད་ཀྱི་གཏམ་
དཔེར་ཞིབ་འཇུག་དང་འབྲེལ་གསལ་བཤད་གནང་མཁན་རྒྱལ་ཁབ་ཕྱི་ནང་གི་ཆེད་ལས་
མཁས་ཅན་རྣམ་པ་ཚོས་ལེགས་བཅོས་དང་ཞིབ་འབྱེད་ཆ་ཚང་བ་ཞིག་མཛད་རྒྱུར་རེ་
བཅོལ་སྙིང་ཐག་པ་ནས་ཞུས་ཡོད།།
དེ་བཞིན་བོད་ཀྱི་ལོ་རྒྱུས་དང་། གཏམ་རྒྱུད། དམངས་སྒྲུང་སོགས་དང་འབྲེལ་བའི་
གཏམ་དཔེ་སྟེ་དཔེར་ན་ “དངོས་གྲུབ་མི་དགོས། མཛོག་མགོ་གློད་རོགས་གནང་” ཞེས་པ་
ལྟ་བུ་དང་། ཡང་ “མར་དཀྲོག་ཕུལ་ནས། དགོངས་པ་ཞུ་བ།” “བོང་བུས་གཟིགས་ལྤགས་
གྱོན་པ་” “ཝ་སྐྱེས་རྒྱལ་བོ་ཝ་ལ་སྡང་” “རི་བོང་ཅལ་འདྲོག་” ཅེས་བྱ་བ་ལ་སོགས་པ་ལྟ་
བུ་དང་། དེ་བཞིན་བོད་ཀྱི་ལོ་རྒྱུས་བཤད་ཚུལ་དང་འབྲེལ་ཡོད་གཏམ་དཔེ་དཔེར་ན་ “རྒྱལ་
པོ་གླང་དར་གྱི་དབུ་ལ་རྭ་ཅོ་འདུག །འདུག་ལ་ཞུ་ས་མི་འདུག་ཙི་ཁུང་ལགས།” ཞེས་པ་ལྟ་
བུ་དང་། “མི་ནག་ཅན་ཡེར་པའི་བྲག་ཕུག་ན་འདུག་ཀྱང་། ང་སྤྱི་ཐུག་ལ་སྒེར་ཚྭ་མི་རྒྱག་”
ཅེས་པ། “མི་དཀར་ལ་ཞྭ་ནག་གཡོགས་པ།” “དཔོན་རབ་གཅིག་བྱེད་པ་ལ། གཡོག་རབ་
གཅིག་ཤེས་པ་དགོས།” “སོག་པོའི་ལས་ལ། བསོད་ནམས་ཆོས་འཕེལ་མཁས།” ཞེས་པ་
ལ་སོགས་པ་འདི་རིགས་ཀྱི་འབྱུང་གཞིའི་དམངས་སྒྲུང་ངམ་གཏམ་རྒྱུད། ཡང་ན་ལོ་རྒྱུས་
ཀྱི་བཤད་སྲོལ་སོགས་ཁོ་བོ་རང་གིས་མཐོང་ཐོས་ཇི་བྱུང་རྣམས་གོ་རིམ་ལྟར་ཕྱོགས་སྒྲིག་



གཏམ་དཔེ་དང་འབྲེལ་བའི་འབེལ་གཏམ་འགའ་ཞིག 25
བགྱིས་པ་དེ་དག་ལེ་ཚན་དྲུག་པའི་ཁོངས་སུ་བཞག་ཡོད་པ་བཅས་དང་། ལེ་ཚན་ཁག་སོ་
སོའི་ནང་གསེས་ཀྱི་སྔ་རྟིང་གོ་རིམ་སྒྲིག་སྟངས་ནི་གཏམ་དཔེ་རང་རང་གི་ཚིག་འབྲུ་དང་
པོའི་མིང་གཞིའི་ཡི་གེ་གང་ཡིན་པ་དེ་བོད་ཡིག་གི་ཀ་བརྡའི་རྣམ་གྲངས་ཀྱི་གནས་རིམ་
གཞིར་བཟུང་སྟེ་བང་སྒྲིག་བགྱིས་པ་བཅས་དེ་ལྟར་གླེང་གཞིའམ་བརྩམས་པའི་དགོས་པ་
བརྗོད་པ་དང་། བོད་ཀྱི་དམངས་ཁྲོད་གཏམ་དཔེ་དང་འབྲེལ་ཡོད་ཀྱི་འབེལ་གཏམ་དུམ་
བུ་འགའ་ཞིག་གཏམ་མཛོད་འདི་ཉིད་རྩོམ་སྒྲིག་ཇི་ལྟར་བགྱིས་པའི་གསལ་བཤད་སོགས་
སྔོན་དུ་འགྲོ་འོས་པའི་རིམ་པ་རྣམས་ཅི་རིགས་པར་བཤད་ཟིན་ཏོ།།



ལེ་ཚན་དང་པོ།
དཔེ་ཁོ་ན་ཆེད་དུ་བཤད་དེ་བརྗོད་དོན་གང་ཡིན་པ་རང་ཤུགས་ཀྱིས་
གསལ་བར་སྟོན་པའི་གཏམ་དཔེའི་གྲས། །
གར་--..
༡ ཀ་བར་འཇག་མའི་ལྷན་པ། ཚིག་འགྲེལ། ཁང་པའི་ཀ་བ་གས་པ་ལ་རྩྭ་འཇག་མ་རྐང་
གཅིག་བཀོག་ནས་ལྷན་པ་རྒྱག་པ་ཞེས་དཔེར་བཀོད་པ།
དོན་འགྲེལ། འབྱོར་པ་ཆེ་བའི་ཁྱིམ་ཚང་ལ་དབུལ་ཞིང་ཕོངས་པའི་དུད་ཚང་གིས་
རྒྱུ་ནོར་གསབ་སྤྲོད་དགོས་པའི་གྱོད་གཞི་ཐག་གཅོད་བྱེད་པ་ལྟ་བུར་མ་འོས་པ་མ་འཚམ་
ཟེར་བར་སྤྱོད་པའི་གཏམདཔེ་ཞིག་ཡིན། ཡང་ཚོང་ལས་སོགས་བྱེད་སྐབས་ཕྱུག་པོས་
དབུལ་པོའི་ལག་ནས་ཁེ་བཟང་ཟ་རྩིས་བྱེད་པ་སོགས་ལའང་སྤྱོད་སྲོལ་ཡོད་ཅིང་། གོ་དོན་
ནི་འབྱོར་ལྡན་ལ་ཕན་རྔོ་མི་ཐོགས་ལ། འབྱོར་མེད་པ་ཁྱིམ་གཞིས་སྟོངས་སུ་འཇུག་པའི་
མི་ཆོས་དང་མི་མཐུན་པའི་སྤྱོད་ཚུལ་ལ་འཕྱ་དམོད་ཟུར་ཟ་བྱེད་པ་ཞིག་ཡིན་ནོ།།
༢ ཀ་ལིས་གནམ་ཆུ་སྒུག །སྒལ་ཚིགས་བྱེ་མས་ཁེངས། ཚིག་འགྲེལ། སོས་དུས་ཐན་
པ་བསྟན་སྐབས་ཞིང་པས་ཀ་ལི་གནམ་ལ་གཏད་ནས་ཆར་པ་འབབ་རེས་བསྒུགས་ཀྱང་།
གནམ་ཆུ་རག་རྒྱུ་ཕར་བཞག་ཞིང་པ་སྟོད་ཧྲེང་མའི་སྒལ་ཚིགས་བྱེ་མས་ཁེངས་པ་ཞེས་
དཔེ་རུ་བཀོད། དོན་འགྲེལ། འགྲུབ་རེ་མེད་པའི་བྱ་བར་རེ་སྟོང་ཆེན་པོ་ཞིག་བཅངས་ནས་
སྒུག་བསྡད་ཀྱང་དུས་ཚོད་ཆུད་ཟོས་སུ་འགྲོ་བ་ལས་ཕན་པ་མེད་ཟེར་བ་ལྟ་བུ་དེ་རིགས་
ལ་སྤྱོད་པ་ཡིན་ཞིང་། གནའ་རབས་ཀྱི་དཔེ་ཚིག་དེ་ལས་གནམ་ཁོ་ནར་བརྟེན་ནས་ཞིང་
ལས་ཐོན་སྐྱེད་བྱེད་མི་རུང་བའི་བབ་ཆགས་ཀྱི་ཚན་རིག་བསམ་བློ་ཞིག་ཀྱང་ཤུགས་ནས་
མཚོན་གྱིན་མི་འདུག་གམ།།



28 གཏམ་མཛོད་མེས་པོའི་ཞལ་རྒྱུན།
༣ ཀོ་གྲུ་ཁ་ཐག་ཉེ་ས་ནས་ཆོད་པ། གྱོད་གཞི་ཐུག་སྐབས་དོན་རྩ་ཆུང་རྩག་མང་པོ་མི་
ཤོད་པར་རྩ་དོན་དམ་འཛིན་གྱིས་འཁྲུན་ཐག་གང་མགྱོགས་ཆོད་ཐབས་བྱ་དགོས་ཟེར་བ་
ལྟ་བུའམ། ཡང་ན་ཞུ་བ་པོས་ས་གནས་དེ་རང་གི་ཁྲིམས་ས་འོག་མ་ནས་ཐག་ཆོད་ཡོང་
ཐབས་ལས། ཐག་རིང་གི་ཁྲིམས་ས་གོང་མར་བཅར་གཏུགས་མི་དགོས་པ་ཟེར་བ་སོགས་
ལའང་སྤྱོད་པ་ཡིན།།
༤ ཀོ་གླ་སྤྲོད་རྒྱུ་དང་། རྒྱབ་ཆུ་བརྒལ་རྒྱུ། ཚིག་འགྲེལ། དེ་སྔ་ཆུ་ཆེན་པོ་སྒྲོལ་སྐབས་ཀོ་
གྲུར་བསྡད་དེ་གླ་ཆ་སྤྲོད་པ་དེ་ནི་ཆུ་བརྒལ་མི་དགོས་པའི་དོན་དུ་ཡིན་ནའང་། དབྱར་དུས་
གཙང་ཆུ་རྒྱས་ནས་གང་སར་རྒྱུགས་རྐྱེན་མ་ཆུ་ལས་ཀོ་གྲུས་བསྒྲལ་ན་ཡང་། ད་དུང་རྒྱབ་
ཆུ་སྟེ་ཆུ་ལག་ཆུ་ཆུང་བརྒལ་དགོས་པ་དེ་དཔེར་བཞག་པ་ཡིན།
དོན་འགྲེལ། བོད་རྙིང་པར་ངལ་རྩོལ་མང་ཚོགས་ཚོས་ཁྲལ་འུལ་འཇལ་དགོས་པ་
མ་ཟད། དུས་འགྱངས་ཕྲན་བུ་བྱུང་ན་འགྱངས་ཆད་ཅེས་ད་དུང་དངུལ་ཆད་སྒྲུབ་དགོས་པ་
སོགས་གྱོང་གུན་ཉིས་རྩེག་འཁེལ་བ་དེ་རིགས་ལ་སྤྱོད་པ་ཡིན་ཞིང་། གྱོང་གུན་ཉིས་རྩེག་
འཁུར་མི་ཐུབ་ཟེར་བས་སྤྱད་ཀྱང་ཆོག ། །
༥ ཀོ་བ་གཅིག་ནས་དྲས་པའི་རྒྱུན་བུ། གནའ་དུས་སུ་རུས་ཚོ་གཅིག་པའི་མིའམ། དུས་ཕྱིས་
ཁྱིམ་རྒྱུད་གཅིག་པའི་མི་གཉིས་ཀྱི་དབར་འགལ་བ་བྱུང་སྐབས་རྩ་བའི་རུས་རྒྱུད་གཅིག་
ལས་གྱེས་པ་དེར་ཕྱོགས་གཉིས་ཀས་བསམ་གཞིགས་བྱས་ཏེ་འགལ་ཟླ་དྲག་པོར་མི་འགྱུར་
བའི་འགྲིག་ཐབས་ཀྱི་ལ་རྒྱ་འཛིན་དགོས་ཟེར་བ་ལྟ་བུ་དེ་རིགས་ལ་སྤྱོད་པ་ཡིན།། །
༦ དཀའ་ལས་སིལ་སྐྱས་བརྒྱབ། ངོ་སོ་གཟར་བུས་ཁྱེར། ཚིག་འགྲེལ། བོད་རིགས་ཚོ་
སྔ་དགོང་ཟས་རིགས་ཀྱི་གོམས་གཤིས་རྩམ་ཐུག་བཀོལ་བའི་སྲོལ་རྒྱུན་གྱི་བྱ་རིམ་ནང་།
དཀའ་ལས་ཆེ་ཤོས་ནི་རུས་ཐང་ནང་རྩམ་པ་བསྲེ་སྐབས་རྩམ་འབྲུམ་མ་ཆགས་པ་བྱ་རྒྱུ་དེ་
ཡིན། དེའི་ཆེད་དུ་རྩམ་པ་སིལ་སིལ་འདེབས་པ་དང་དུས་མཚུངས་ཤིང་གི་སིལ་སྐུས་རྒྱུན་
མི་ཆད་པར་དཀྲུག་དཀྲུག་གཏོང་དགོས་པ་ཡིན། འོན་ཀྱང་རྩམ་ཐུག་དངོས་སུ་ཕོར་པར་
བླུག་སྐབས་ཤིང་གི་གཟར་བུས་ལུག་པ་དེ་དཔེར་བཞག་པ་ཡིན།



དཔེ་ཁོ་ན་བཤད་དེ་བརྗོད་དོན་གསལ་བར་སྟོན་པ། 29
དོན་འགྲེལ། བྱ་བ་གང་ཞིག་མི་གཅིག་གམ་ཡང་ན་མི་ཚོ་གཅིག་གིས་དཀའ་སྤྱད་
འབད་བརྩོན་གྱིས་བསྒྲུབས་ཏེ་ལེགས་གྲུབ་བྱུང་མཚམས། དཀའ་སྒྲུབ་ནང་རྩ་བ་ནས་མ་
ཞུགས་པའི་མི་གཞན་ཞིག་གིས་བྱས་འབྲས་དེ་རང་གི་ཡིན་རྐྱང་གི་རྣམ་པའི་ཐོག་ནས་
གོང་རིམ་དང་། མང་ཚོགས་ཀྱི་མདུན་སར་ངོམ་ངོམ་བྱེད་པ་དེ་རིགས་ལ་ལུགས་དང་མི་
མཐུན་པ་ཡིན་ཟེར་བ་ལྟ་བུར་སྤྱོད་ཅིང་། ཟུར་ཟ་བྱེད་པའོ།།
༧ དཀའ་ལས་བརྒྱབ་པའི་དཀའ་ཆང་། མཛོ་ཐོ་བསད་པའི་སྡིག་གླ། རང་གིས་འབད་
བརྩོན་བྱས་པའི་ཡོང་འབབ་ཀྱི་ཐོག་ནས་རང་ལ་འཐོབ་ཆ་ངེས་ཅན་ཞིག་ལེན་པ་དེ་ནི་
ལུགས་དང་མཐུན་པ་ཞིག་ཡིན་ཟེར་བའམ། ཡང་ན་འཐོབ་དགོས་ངེས་ཀྱི་འབབ་དེ་མ་རག་
ན་ཉན་མི་ཐུབ་ཟེར་བ་སོགས་ཚིག་གྲོགས་ལ་བརྟེན་ནས་སྤྱོད་པ་ཡིན། རྩོལ་བསྟུན་ཐོབ་
སྤྲོད་ཀྱི་དོན་དང་འདྲ།།
༨ དཀར་པོ་གྱེན་འདེད། ནག་པོ་ཐུར་འདེད། སྤྱིར་ན་དཀར་པོ་ནི་བཟང་བ་དང་། ནག་པོ་
ནི་ངན་པའི་མཚོན་རྟགས་སུ་བྱེད་པ་ནི་བོད་ཀྱི་གོམས་སྲོལ་ཡིན། དེར་བརྟེན་བྱས་པ་ཅན་
ལ་གཟེངས་བསྟོད་དང་། ནག་ཉེས་མཁན་ལ་ཉེས་ཆད་གཅོད་དགོས་ཟེར་བའམ། ཡང་ན་
བཟང་ངན་དང་བྱས་བྱུང་ལ་དབྱེ་འབྱེད་གང་ཡང་མི་འདུག་ཟེར་བ་སོགས་ཚིག་གྲོགས་ལ་
བརྟེན་ནས་བསྒྱུར་ཏེ་སྤྱད་ཆོག་པ་ཡིན།།
༩ དཀར་ཡོལ་ཆག་ཀྱང་། རི་མོ་བློ་ལ་ངེས། དུས་ཚོད་སོང་ཟིན་པའམ། མི་འདས་ཟིན་ནའང་
བྱ་བ་གང་དང་གང་བྱས་པ་ཚང་མས་ཤེས་གསལ་ཡིན་ཟེར་བ་ལྟ་བུའམ། ཡང་ན་ཡིག་ཆ་
དབྲལ་ཚར་ནའང་ནང་དོན་གསལ་པོ་བཤད་རྒྱུ་ཡོད་ཟེར་བ་ལྟ་བུ་དེ་རིགས་ལ་སྤྱོད་པ་ཡིན།།
༡༠ དཀོན་གཉེར་ཕྱིས་དར་མཁས་ན། གསེར་སྐུ་རག་ལ་བཏང་ཡོང་། ཚིག་འགྲེལ། ལྷ་
ཁང་གི་དཀོན་གཉེར་ཕྱིས་དར་མཁས་དྲགས་ན་གསེར་གྱི་སྐུ་བརྙན་དེ་དག་རག་ལ་འགྱུར་



30 གཏམ་མཛོད་མེས་པོའི་ཞལ་རྒྱུན།
བ་ཞིག་བཟོས་ཡོང་ཞེས་བོད་ཀྱི་སྐུ་བརྙན་མང་ཆེ་བ་སྐུ་རྒྱུ་ཟངས་དམར་སེར་ལས་སྒྲུབ་
པར་ཚ་གསེར་བྱུགས་པ་ཞིག་ཡིན། དེ་རིགས་ཕྱིས་བརྡར་མང་པོ་བྱས་ན་ཚ་གསེར་ཟད་
ནས་སྐུ་རྒྱུ་ཟངས་སེར་ཏེ་རག་ལ་འགྱུར་ཡོང་ཟེར་བ་དཔེར་བཞག་པ་ཡིན།
དོན་འགྲེལ། དངོས་ཟོག་རིན་ཐང་ཅན་གྱི་རྒྱུ་དང་བེད་སྤྱོད་བདག་གཉེར་བྱེད་སྟངས་
སོགས་ཁོང་དུ་མ་ཆུད་པར་དགའ་དགའ་གཅེས་གཅེས་ལྟ་བུས་འཕུར་བརྡར་མང་པོ་བྱས་
ན་དོན་མེད་ཆུད་ཟོས་སུ་བཏང་ཡོང་ཟེར་བ་སོགས་ལ་སྤྱོད་པ་ཡིན། དཔེར་ན་དེང་དུས་
ཁྱིམ་སྤྱོད་གློག་ཆས་འཕྲུལ་འཁོར་གྱི་རིགས་སྤྱོད་སྟངས་ཡག་པོ་མི་ཤེས་བཞིན་དུ་རྒྱ་
ཚོམ་ངང་སྒུལ་སྐྱོད་གང་བྱུང་གཏོང་བ་ལྟ་བུར་སྤྱད་ཆོག །སྐབས་རེ་མི་ཤེས་ཤེས་མདོག་
བྱེད་མཁན་ལའང་དེ་ལྟར་བརྗོད་སྲོལ་ཡོད་དོ།།
༡༡ བཀའ་ལན་སྔོན་པོ་ལ། ཞུ་ལན་ལྗང་གུ། ཚིག་འགྲེལ། བཀའ་ལན་ནི་རིམ་པ་གོང་མ་ནས་
གཤམ་འོག་ལ་མར་བཏབ་པའི་ལན་དང་། ཞུ་ལན་ནི་འོག་རིམ་ནས་ཡར་བཏབ་པའི་ལན་ལ་
གོ་དགོས། སྔོན་པོ་དང་ལྗང་གུ་ནི་ཚོས་མདོག་གི་ཐ་སྙད་དེ། འདིར་སྔོན་པོའི་ལན་ལ་ལྗང་གུ་
སྤེལ་ན་ཧ་ཅང་འོས་ཤིང་འཚམ་པ་ཡིན་པ་བསྟན་པའོ།།
དོན་འགྲེལ། ཚུར་གང་བཤད་པ་དེའི་ལན་ལ། ཕར་ཚིག་ཐོག་ཚིག་འཁེལ་དང་དོན་
ཐོག་དོན་འཁྱོལ་གྱི་ལན་འོས་ཤིང་རན་ལ་གནད་དུ་སྨིན་པ་ཞིག་བཏབ་སོང་ཞེས་པའམ།
ཡང་ན་འདེབས་དགོས་ཟེར་བ་ལྟ་བུ་དེ་རིགས་ལ་སྤྱོད་པ་ཡིན་ཞིང་། དེའི་ཐོག་ནས་དབང་
འཛིན་པ་ལའང་རྒྱུ་མཚན་དྲངས་པའི་སྒོ་ནས་ཡིན་ལུགས་བརྗོད་ཕོད་པའི་སྙིང་སྟོབས་
ལྡན་ཚུལ་ཤུགས་ནས་མཚོན་པ་ཡིན་ནོ།།
༡༢ བཀའ་ཤོག་གི་རྒྱབ་ལ་མི་ཤོག བཀའ་ཤོག་བཙན་པོ་ཅི་འདྲ་ཞིག་ཡོད་ནའང་། དེའི་
རྒྱབ་ལ་མི་གོ་ཆོད་པོ་དང་ཁ་བདེ་པོ་ཞིག་ཡོད་དགོས། གལ་ཏེ་དེ་མེད་ན་འབྲུ་དོན་
ཐོག་ཏུ་འཁྲོལ་མི་ཐུབ་ཟེར་བའམ། འཁྱོལ་ཐུབ་ཀྱི་མི་འདུག་ཟེར་བ་ལྟ་བུ་དེ་རིགས་ལ་
སྤྱོ་པ་ཡིན།།



དཔེ་ཁོ་ན་བཤད་དེ་བརྗོད་དོན་གསལ་བར་སྟོན་པ། 31
༡༣ བཀའ་རྡོ་རྗེ་གཅོད་པ། གསུང་སྤུ་གྲི་ངར་མ། ཆོས་རྡོ་རྗེ་གཅོད་པ་རྒྱུན་དུ་ཀློག་ཀྱང་།
སེམས་ཞི་དུལ་མེད་པར་ཚིག་རྩུབ་མོ་སྤུ་གྲི་ངར་མ་ལྟ་བུས་མི་སེམས་དུམ་བུར་གཅོད་
ཀྱིན་འདུག་ཟེར་རྒྱུར་སྣང་། ཆོས་ཚུལ་བྱེད་ཀྱང་རང་སེམས་མ་དུལ་བ་ལྟ་བུ་དེ་རིགས་ལ་
ཟུར་ཟ་བྱེད་པ་ཡིན་སྙམ།།（ཨ་མདོ་ཁུལ་)
༡༤ རྐང་བ་ས་ལ་མ་ཚུགས་བར། མགོ་བོས་གནམ་བརྟོལ་རྒྱུ། རང་ཉིད་རང་རྐྱ་མི་འཕེར་
བར་སྟོབས་ལྡན་དགྲ་བོར་ཕར་རྒོལ་བྱ་རྒྱུ་ལྟ་བུ་འགྲུབ་ཐབས་མེད་པའི་ཧམ་སྨྱོན་གྱི་བསམ་
སྤྱོད་རེད་ཟེར་བ་ལྟ་བུ་དེ་རིགས་ལ་སྤྱོད་པ་ཡིན། །
༡༥ རྐང་བ་བར་བརྐྱངས། ཉི་མ་ཚུར་ལྡེ། ཚིག་འགྲེལ། རྐང་པ་ཕར་བརྐྱངས་ཟེར་བ་ནི་བག་
མེད་རང་སྣང་གང་ཤར་དུ་གནས་པའི་མཚོན་སྟོན་དང་། ཉི་མ་ཚུར་ལྡེ་ཞེས་པ་ནི་ལས་རྩོལ་
ཅི་ཡང་མི་བྱེད་པར་དལ་པོར་སྡོད་པའི་དཔེ་མཚོན་ཡིན།
དོན་འགྲེལ། བོད་རྙིང་པར་ཞིང་བྲན་རྣམས་ཁྲལ་འུལ་གྱིས་མ་བྲེལ་བར་རང་དགར་
བསྡད་མི་ཆོག་ཟེར་བའི་དོན་ལ་སྤྱོད་པ་ཡིན་ཞིང་། དེ་མིན་རང་གིས་ལྕོགས་ཚོད་ཀྱི་ལས་
ཀ་ཙམ་ཡང་མི་བྱེད་པར་སྐྱིད་འདོད་དལ་འདོད་ཁོ་ན་བྱེད་མཁན་ལ་མ་རངས་པའི་ཟུར་
ཟ་བྱེད་པ་ལ་སྤྱད་ཀྱང་ཆོག་པ་དང་། ཡང་ཚིག་མཇུག་ཏུ་བྱེད་མཁན་མིན་ཞེས་དགག་སྒྲ་
ཞིག་སྦྱར་ན། སྒྲིག་ཁྲིམས་ལ་བརྩི་བཀུར་དང་། རང་འཁྲིའི་ལས་འགན་ཧུར་བརྩོན་སྒྲུབ་
མཁན་ཞིག་ཡིན་ཟེར་བར་འགྱུར་འགྲོ་བས་ཚིག་གྲོགས་ཀྱི་དབང་གིས་དོན་མི་འདྲ་བ་སྣ་
ཚོགས་སུ་སྤྱད་ཆོག་པ་འདི་ནི་བོད་ཀྱི་གཏམ་དཔེའི་གསོན་ཉམས་ལྡན་པའི་སྒྱུ་རྩལ་ཞིག་
ཡིན་པ་གཞན་དག་མང་པོ་ཞིག་ལའང་ཁྱབ་པ་ཤེས་པར་བྱའོ།། །
༡༦ རྐང་བ་གཅིག་ལ། ཚེར་མ་བརྒྱ་ཟུག འདི་ནི་བོད་རྙིང་པར་ཞིང་བྲན་དབུལ་ཕོངས་
རྣམས་ཕྱི་ཁྲལ་དང་། ནང་ཁྲལ། འུ་ལག །དམག་ཁྲལ། སྐྱེད་ལྕིའི་བུ་ལོན་སོགས་གྲངས་
ཀྱིས་མི་ཆོད་པས་དུས་གཅིག་མནར་བའི་སྨྲེ་ངག་གི་གཏམ་དཔེ་དོན་ལ་གནས་པ་ཞིག་
ཡིན་ནོ།།



32 གཏམ་མཛོད་མེས་པོའི་ཞལ་རྒྱུན།
༡༧ རྐང་འོག་གི་རྡེའུ། དཔྲལ་བར་འཕར་བ། བོད་རྙིང་པར་ཞིང་བྲན་བདག་པོས་རང་འོག་
གི་ཞིང་བྲན་ལ་ལས་ཆེ་བཙན་གཞན་དག་ལ་མགོ་བཏགས་ནས་ཚུར་རྒོལ་བྱེད་པ་ལྟ་བུ་དེ་
རིགས་ལ་སྤྱོད་པའི་དཔེ་ངན་ཞིག་ཡིན།།
༡༨ རྐུ་སེམས་ལ་བཞག་ན། ཐོབ་རྒྱུན་མི་འཆད། ལྡོག་ཕྱོགས་ཀྱི་དཔེ་འདི། ཤེས་ཡོན་
ལ་དང་ཞེན་བྱས་ན་ཤེས་བྱ་མང་པོ་རང་བཞིན་གྱིས་ཁོང་དུ་ཆུད་ཐུབ་ཅེས་པ་ལྟ་བུར་སྤྱོད་
སྲོལ་ཡོད་པ་ཐོས་མྱོང༌།།
༡༩ རྐུན་མ་གོས་ཆེན་གྱོན་པ། ཉི་མའི་གུང་ལ་ཡོང་། དེ་སྔ་བོད་ས་གནས་སྲིད་རྙིང་
གི་རྩེ་ཕྱག་མཛོད་དང༌། བླ་བྲང་ཕྱག་མཛོད། ལྷ་ཞོལ་གཉེར་ཚང་སོགས་དཔལ་འབྱོར་
བདག་གཉེར་བྱེད་མཁན་དཔོན་རིགས་དེ་ཚོས་གོས་ཆེན་གྱི་ལས་གོས་གྱོན་ནས་ཡོང་
སྟེ༑ གཞུང་རྒྱུ་གསེར་དངུལ་དང་། དར་གོས། འབྲས་མར་སོགས་གང་དགོས་སྔ་གཡར་
ཞུས་པ་ཟེར་ནས་རེས་མོས་ཀྱིས་ཁྱེར་ཏེ་གཡར་ཐོ་ཞིག་བཀོད་ཐོག །དུས་ཚོད་ངེས་ཅན་
རེ་སོང་མཚམས་གཡར་ཐོར་སྐྱིན་ཚབ་བྱུང་ཞེས་སེལ་མཆན་བཀོད་ནས་བར་ཟོས་བྱེད་
པ་དེ་རིགས་ལ་མང་ཚོགས་ཀྱིས་གནད་ལ་འཁེལ་བའི་ཟུར་ཟ་བྱེད་པ་ཞིག་ཡིན། དོན་ལ་
རྐུན་མ་ཆེན་པོ་དེ་མི་རྐུ་བསམ་པའི་མི་འདྲ་ཆགས་པོ་དེ་ཚོས་རྐུ་བ་ཡིན་ཟེར་བས་དེང་
སྐབས་ཀྱང་གཞུང་རྒྱུ་བར་ཟོས་བྱེད་མཁན་གྱི་ལས་བྱེད་པ་དཔལ་འབྱོར་ཉེས་གསོག་པ་དེ་
རིགས་ལ་སྤྱད་ན་མི་འཚམ་པ་མེད་དོ།།
༢༠ རྐུན་མ་ཁ་སྐྱེངས་ཀྱིས་མི་གསོད། ཚིག་འགྲེལ། རྐུན་པོས་དང་ཐོག་རྒྱུ་ནོར་རྐུ་དགོས་
བསམ་པ་ལས་གཞན་མེད་ཀྱང་། བདག་པོ་སོགས་ཀྱིས་དེ་ཚོར་ནས་བྲོས་ས་མ་རྙེད་པའི་
སྐབས་ཞེད་མ་ཧམ་གྱིས་མི་གསོད་པ་ཡིན་ཞེས་དཔེར་བཀོད་པའོ།།
དོན་འགྲེལ། མི་ངན་གྱིས་ནག་ཉེས་ཆེ་བའི་བྱ་བ་ཞིག་རྫུན་མཐིལ་རྡོལ་བའི་སྐབས་
སུ་དེ་བས་ཚབས་ཆེ་བའི་ཉེས་པ་གཞན་དག་གསོག་ཉེན་ཡོད་པས་དེ་རིགས་ལ་འཚབ་
འཚབ་མ་བྱས་པར་གཟབ་ནན་གྱི་བྱ་ཐབས་འཛིན་དགོས་ཟེར་བ་ལྟ་བུར་སྤྱོད་པ་ཡིན།།



དཔེ་ཁོ་ན་བཤད་དེ་བརྗོད་དོན་གསལ་བར་སྟོན་པ། 33
༢༡ རྐུན་མ་ནང་ལ་བཞག །སྒོ་ལྕགས་ཕྱི་ལ་བརྒྱབ། དགོན་པའི་སྤྱི་བསོ་དང་གཉེར་ཚང་
ཟེར་བ་སོགས་དང་། དེ་བཞིན་བླ་བྲང་ཆེ་ཁག་གི་ཕྱག་མཛོད། ལྡེ་འཆང་པ་ཟེར་བ་སོགས་
མདོར་ན་སྤྱི་རྫས་བདག་གཉེར་བྱེད་མཁན་དེ་ཚོ་ངན་པ་ལག་སྦྲེལ་གྱིས་ལ་ལས་ཕྱི་རྒྱར་དོ་
དམ་ནན་པོ་བྱེད་ཁུལ་དང་། ལ་ལས་ནང་ནས་གང་མཁོ་དེ་ལེན་བྱེད་པ་དེ་རིགས་ལ་ཟུར་
ཟ་བྱེད་པར་སྤྱོད་པ་ཡིན་ནོ།།
༢༢ རྐུན་མ་གཡག་ལ་བཞོན། གཡག་རྒོད་རྟ་རྒྱུག་གཏོང་། རྐུན་མས་གཡག་བརྐུས་པས་
མ་ཚད། གཡག་ལ་བཞོན་ནས་འཛེམས་མེད་རྒྱུག་ཡོང་བ་དཔེར་བཞག་ནས། མི་ངན་
གྱིས་མངོན་སུམ་འཛེམས་བག་མེད་པར་ཁྲིམས་མེད་ལུགས་མེད་བྱེད་ཀྱི་འདུག་ཟེར་བ་ལྟ་
བུར་སྤྱོད་པ་ཡིན།།
༢༣ རྐུན་མས་ཁྲིད་པའི་བ། མི་གཞན་དག་གིས་མགོ་བསྐོར་བསླུ་བྲིད་དམ། ཡང་ན་ངན་
བསྐུལ་བཙན་ཤེད་སོགས་སྤྱད་ནས་ཉེས་གསོག་བྱེད་པའི་ཁོངས་སུ་ཚུད་པ་ལྟ་བུའི་མི་ལ་
སྤྱོད་པ་ཡིན།།
༢༤ རྐྱང་ལ་རྔོ་ཤོར་ན། རི་དྭགས་ཀུན་རྫད། ལས་རིགས་གཅིག་པ་ལྟ་བུའི་མི་གཅིག་
གི་ལས་རིགས་ལ་གནོད་རྐྱེན་བྱུང་ན། ལས་རིགས་དེ་བྱེད་མཁན་ཚང་མའི་ཁེ་ཕན་ལ་དོ་
ཕོག་ཡོང་རྒྱུ་ཟེར་བ་ལྟ་བུ་དེ་འདྲ་ལ་སྤྱོད་པ་ཡིན།།
༢༥ རྐྱལ་གོག་ཆེན་པོའི་ཞབས་ར། ཚིག་འགྲེལ། རྩམ་པ་སོགས་རྐྱལ་པ་ཆེན་པོའི་ནང་
བླུགས་ན་རྫོགས་པ་ལྟ་བུའི་སྐབས་སུའང་། ད་དུང་རྡབ་རྡབ་བཏང་ཚེ་རྩམ་ཕོར་གང་དོ་
ཙམ་ཐོན་རྒྱུ་ཡོད་པ་དེ་དཔེར་བཞག་པ་ཡིན།
དོན་འགྲེལ། ཁྱིམ་ཚང་ཆེན་པོ་ཉམས་རྒུད་ཕྱིན་ནའང་། དབུལ་པོ་གཞན་དང་མི་འདྲ་
བར་གང་ས་ནས་ལྷག་ལྷག་ཤུལ་ཤུལ་ངེས་ཅན་ཞིག་ཐོན་རྒྱུ་ཡོད་ཟེར་བ་ལྟ་བུར་སྤྱོད་པ་
དང༌། ཡང་སྐབས་རེ་འབྱོར་ལྡན་པ་ཡིན་རུང་ད་ལྟ་ལག་དངུལ་མེད་ཟེར་ན་ཡིད་མི་ཆེས་
པ་དེ་འདྲར་ཡང་དཔེ་འདི་སྤྱོད་སྲོལ་ཡོད།།



34 གཏམ་མཛོད་མེས་པོའི་ཞལ་རྒྱུན།
༢༦ སྐམ་པོའི་ཕྱག་རྒྱ་དེ། རློན་པའི་ཆུ་ནང་དུ་མི་ཡོང་། ཚིག་འགྲེལ། སྐམ་སར་བསྡད་ནས་
བྱེད་པའི་ལག་བརྡ་མཁས་པོ་དེ། རློན་པའི་ཆུ་ནང་དུ་བྱིངས་དུས་ལས་སླ་པོ་དེ་འདྲ་མི་ཡོང་
ཞེས་དཔེར་བཞག་པ་ཡིན། །
དོན་འགྲེལ། དབང་འཛིན་པས་གདན་ཐོག་ནས་འདི་འདྲ་དང་དེ་འདྲ་བྱ་དགོས་ཟེར་
བའི་ཁ་ཏ་ལག་བརྡ་དེ། དོན་དངོས་བྱ་བ་ངོ་མ་ཕྲད་དུས་སྟབས་བདེ་པོ་དེ་འདྲ་ཡོང་མི་ཐུབ་
ཅེས་མ་རངས་པའི་སྟིང་ཚིག་ལྟ་བུར་སྤྱོད་པ་ཡིན།། །
༢༧ སྐར་མ་རེ་རེས། ནམ་རེ་སྐྱེལ། ཚིག་འགྲེལ། ལོ་གཅིག་ཁོར་མོ་ཡུག་གི་ནང་མིང་ཅན་
གྱི་རྒྱུ་སྐར་རེ་རེས་དུས་ཚོད་ངེས་ཅན་གྱི་ནམ་སྟེ་མཚན་མོ་རེ་སྐྱེལ་བ་དཔེར་བྱས། དོན་
འགྲེལ། མི་རེ་རེར་ཡང་རང་གི་བགོ་སྐལ་གྱི་བྱ་བ་རེ་ཡོད་པ་དེ་ལེགས་པར་སྒྲུབ་དགོས་
ཟེར་བའམ། ཡང་སྐབས་རེ་རང་ཉིད་ལ་འཁྲི་བའི་ལས་འགན་དེ་རང་གིས་བསྒྲུབ་རྒྱུ་ཡིན་
པས་མི་གཞན་གྱིས་ཐེ་ཇུས་བྱེད་མི་དགོས་ཟེར་བ་ལྟ་བུར་ཡང་སྤྱོད་པ་ཡིན།།
༢༨ སྐས་ཀ་མ་འཛེགས་པར། ཐོག་ཁར། གོ་རིམ་མ་བརྒྱུད་པའམ། ཡང་ན་བྱས་རྗེས་གང་
ཡང་མ་བཞག་པར་གོ་ས་མཐོན་པོར་སླེབས་པའི་མི་ལ་ཟུར་ཟ་བྱེད་པར་སྤྱོད་པ་མང་ཞིང་།
ཡང་མི་སླེབས་ཞེས་པའམ། སླེབས་རེ་མ་བྱེད་ཟེར་བ་སོགས་སྐབས་བསྟུན་ཚིག་མཇུག་
སྒྱུར་ནས་སྤྱད་ན་ཆོག་པ་ནི་གཞན་དང་འགྲེ། །
༢༩ སྐུ་ཉི་མའི་ནང་ལ་བཞུགས་ནས། གསུང་གྲིབ་མའི་ནང་ལ་མ་འབྱོན། རང་ཕྱོགས་ཀྱི་
འགོ་ལ་བཀུར་བའི་མིས། གཞན་ཕྱོགས་ལ་ཕན་པའི་སྐད་ཆ་ཤོད་མི་ཉན་ཟེར་བའམ། ཡང་
ཡོན་ཏན་ཡོད་པའི་མིས་སྐད་ཆ་ཐབས་རྡུགས་པོ་དེ་འདྲ་བཤད་རྒྱུ་མེད་ཅེས་པ་ལྟ་བུ་དེ་
རིགས་ལ་སྤྱོད་པར་སྣང་། (ཨ་མདོ་ཁུལ་)
༣༠ སྐེ་བཅད་ནས། ཨོག་མར་བྱིལ་བྱིལ། ཚིག་འགྲེལ། སྐྱེ་ཁོ་རང་གིས་བཅད་ནས།
བཅད་ཚར་བའི་མགོ་བོའི་ཨོག་མར་བྱམས་སེམས་ཡོད་ཁུལ་གྱིས་བྱིལ་བྱིལ་བྱེད་པ་ཞེས་
དཔེར་བཀོད་པའོ།།



དཔེ་ཁོ་ན་བཤད་དེ་བརྗོད་དོན་གསལ་བར་སྟོན་པ། 35
དོན་འགྲེལ། བསམ་སྦྱོར་གཉིས་གནག་གིས་མི་ལ་གནོད་འཚེ་བྱས་མཐར་ད་དུང་
གདུང་སེམས་ཡོད་མདོག་གིས་སེམས་གསོ་གཏོང་མཁན་ལྟ་བུའི་གཡོ་ཁྲམ་ཅན་གྱི་སྤྱོད་
ཚུལ་ལ་སྟིང་ཚིག་སྒྲོག་པར་སྤྱོད་པ་ཡིན།།
༣༡ སྐེ་ཁྱེར་ནས། ཞགས་པ་བཟེད་པ། མི་གཞན་དག་འཁྲུག་འཛིང་སོགས་བྱེད་པའི་སར་
དོན་མེད་འཚངས་ནས་གྲི་དང་རྡོ་ཞར་ལ་ཕོག་པ་ལྟ་བུའམ། ཐེ་ཇུས་མི་དགོས་སར་རང་
གིས་ཞུགས་རྐྱེན་ཆག་སྒོ་ཕྲད་པ་སོགས་དེ་རིགས་ལ་སྤྱོད་པ་དང་། ཡང་སྐབས་རེ་ཉེན་
ཁ་མཐོང་བཞིན་དུ་ཆེད་མངགས་ཀྱི་གོད་ཆག་དེ་འདྲ་འཁུར་གྱི་མིན་ཟེར་བ་ལྟ་བུར་ཚིག་
མཇུག་ཏུ་དགག་སྒྲ་ཞིག་བསྣན་ཏེ་སྤྱོད་མཁན་ཡང་ཡོད་དོ།།
༣༢ སྐེ་འདི་ལས་ཐ་ན་ཡི་དྭགས། གནས་འདི་ལས་དམའ་ན་དམྱལ་བ། དཔལ་འབྱོར་གྱི་
འཚོ་ཐབས་སམ། ཆབ་སྲིད་ཀྱི་གནས་བབ་སོགས་གང་ཅི་མི་ཡུལ་དུ་བྱ་བ་འདི་ལས་སྡུག་
ན་སྡུག་ཐབས་མེད་ཅེས་དབུལ་ཕོངས་ཉམ་ཆུང་ཚོས་སྨྲེ་ངག་འདོན་པ་ཞིག་ཡིན་ལ། འུ་
ཐུག་ཐབས་ཟད་ཀྱིས་ཉེན་མཆོངས་ངོ་རྒོལ་བྱེད་པའི་སྐབས་སུའང་སྤྱོད་ཀྱི་ཡོད།།
༣༣ སྐེ་འདོད་ནས། ལྦ་བ་མི་འདོད་པ། བུ་མོ་མནའ་མར་ལེན་འདོད་ཀྱང་། བུ་མོའི་ཨ་མ་རྒན་
མོ་གསོ་འདོད་མི་བྱེད་པ་ལྟ་བུའམ། ཡང་ན་རྗེས་ཁྲིད་ཕྲུ་གུ་ཡོད་པའི་བུད་མེད་ཅིག་ཆུང་མར་
བསུ་འདོད་ཀྱང་། མོའི་ཕྲུ་གུ་ཁྱིམ་ནང་འཇུག་འདོད་མེད་པ་ལྟ་བུ་དེ་དང་དེ་འདྲའི་རིགས་ལ་
སྤྱོད་པ་ཡིན་ལ། སྤྱོད་ཚུལ་དེ་རིགས་ནི་ལུགས་དང་མི་མཐུན་པ་ཞིག་ཡིན་པར་བསྟན་པའོ།།
༣༤ སྐེ་རགས་ལས། སྣེ་འཛར་རིང་བ། གྱོད་དོན་རྩ་བ་ལས། ཡན་ལག་གི་རྙོག་དྲ་མང་
བ་ལྟ་བུའམ། ཡང་ཕར་དོན་དག་ཆུང་ངུ་ཞིག་བསྒྲུབ་རྒྱུ་མངགས་པར་ཚུར་ཆ་རྐྱེན་དེ་ལས་
ལྡབ་འགྱུར་གྱི་མང་བ་བཏོན་པ་ལྟ་བུ་སོགས་དེ་རིགས་ལ་སྤྱོད་པ་ཡིན།།
༣༥ སྐེ་ཡན་ཆད་ཀྱི་སྐད་ཆ། འདྲ་ཆགས་ཆགས་དང་། ངོ་སྲུང་མཁས་ཙམ་ལས། སེམས་
ནང་ནས་འགན་མི་འཁུར་བའི་སྐད་ཆ་ཤོད་པ་ལ་སྤྱོད་པ་ཡིན།།



36 གཏམ་མཛོད་མེས་པོའི་ཞལ་རྒྱུན།
༣༦ སྐེ་རགས་མི་བུད་པ། དཔྱི་མགོའི་གདེང་ཚོད། ཁྲིམས་སྲོལ་གང་ལའང་མི་བརྩི་བར་
རང་སྣང་གང་དྲན་བྱེད་པ་འདི་རྒྱབ་རྩ་ཨམ་ཐང་ཞིག་ཡོད་པའི་བློ་ཤེད་རེད་ཟེར་བ་ལྟ་བུར་
སྤྱོད་པ་མང་ཞིང་། ཡང་སྐབས་རེ་རང་ཉིད་ལ་བདེན་དོན་དང་རྒྱུ་མཚན་ཡོད་པས་ཉེན་འགན་
ཇི་ལྟར་འཁུར་དགོས་ཀྱང་མི་སྐྲག་ཟེར་བ་ལྟ་བུ་དེ་རིགས་ལ་སྤྱད་ཀྱང་ཆོག་པ་ཡིན།།
༣༧ སྐྱ་ཀ་ཁྲ་མོའི་ཚང་ནང་ནས། མ་ཁྲ་བུ་དཀར་ཡོང་དོན་མེད། བོད་རིགས་ཀྱི་གོམས་
སྲོལ་ལ་ཚོས་མདོག་དཀར་པོ་ནི་དྲང་བདེན་ནམ་བཟང་པོ་མཚོན་བྱེད་དང་། ནག་པོ་ནི་
རྫུན་མའམ་ངན་པ་མཚོན་བྱེད་དུ་བརྩི་བ་ཡིན། འདིར་མི་ཁྲམ་པའི་བུ་རྒྱུད་ལས་དྲང་བདེན་
དང་བཟང་པོ་ཞིག་ཐོན་མི་སྲིད་ཟེར་བ་ལྟ་བུ་དེ་རིགས་ལ་སྤྱོད་པ་ཡིན། དེ་ནི་བཀས་བཀོད་
རྒྱུད་འཛིན་གྱི་རིགས་རྒྱུད་སྨྲ་བའི་བསླད་སྐྱོན་ཕོག་པ་མཚོན་གྱི་ཡོད།། །།
༣༨ སྐྱ་ཀ་ལ་མཛེས་པ། ཐང་ཤིང་ལ་སྦམ་པ། ཚིག་འགྲེལ། བྱ་སྐྱ་ཀ་ཐང་ཤིང་གི་སྡོང་པོའི་
ཐོག་བབས་ན་བྱ་དང་ཤིང་གཉིས་ཀར་མཛེས་ཤིང་སྤམ་པ་གཞན་གྱིས་བལྟ་འདོད་པ་ཞིག་
ཆགས་པ་དཔེར་བཀོད་པ་ཡིན།
དོན་འགྲེལ། ཕོ་མོ་གཉེན་སྒྲིག་བྱེད་པའི་སྐབས་ལྟ་བུར་བར་མིས་ཕན་ཚུན་གྱི་དགེ་
མཚན་རྣམས་བཤད་དེ་འོས་ཤིང་འཚམ་ལ་མིང་དོན་གཉིས་ཚང་ཞིག་ཡོང་བ་འདུག་ཟེར་
བ་ལྟ་བུ་དེ་རིགས་ལ་སྤྱོད་པ་སྐབས་དང་བསྟུན་ཆོག །
༣༩ སྐྱིད་ཀྱི་རྟ་ཕོ་མཉམ་བཞོན། སྡུག་གི་ཁུར་བོ་མཉམ་འཁུར། སྐྱིད་སྡུག་ཇི་ལྟར་བྱུང་
རུང་རེ་ཁེངས་མེད་པར་ཕན་ཚུན་གཅིག་རོགས་གཅིག་གིས་བྱ་རྒྱུ་ཡིན་ནམ། བྱས་པ་
ཡིན། བྱེད་ཀྱིན་ཡོད་སོགས་སྐབས་བསྟུན་གྱིས་སྤྱད་ཆོག །(ཨ་མདོ་ཁུལ་)
༤༠ སྐྱིད་སྡུག་གལ་ཏ་མགོ་སྦྲེལ། སྤྱི་ཚོགས་ཐོག་སྡུག་བསྔལ་འཕྲད་པའི་མི་རྣམས་ལ་
སེམས་གསོ་གཏོང་སྐབས་སྤྱོད་པ་དང་། ཡང་སྐབས་རེ་སྐྱིད་སྡུག་ནི་རེས་མོས་ལྟ་བུར་སུ་
ལའང་ཡོང་རྒྱུ་ཡོད་ཟེར་བ་ལྟ་བུ་སོགས་ལའང་སྤྱོད་པ་ཡིན།།



དཔེ་ཁོ་ན་བཤད་དེ་བརྗོད་དོན་གསལ་བར་སྟོན་པ། 37
༤༡ སྐྱིད་ལ་ཁའི་རྩ་ལ་མཉམ་ཟ། སྡུག་ཀོ་མོག་གི་ཆུ་ལ་མཉམ་འཐུང་། འདིར་རི་དྭགས་
ཀྱི་ཁྱུ་ཚོགས་ལྟ་བུ་དཔེར་བཞག་སྟེ། སྡེ་ཚོ་པ་གཅིག་གམ། ཡང་ན་བློས་ཐུབ་ཀྱི་གྲོགས་པོ་
ལྟ་བུ་རྣམས་འཕྲལ་ཕུགས་སྐྱིད་སྡུག་དར་རྒུད་ཇི་ལྟར་བྱུང་ནའང་། མཉམ་སྤྱོད་མཉམ་མྱོང་
བྱེད་པ་ལས། གནས་དུས་ལ་བལྟས་ནས་དགའ་འདེམས་ཞན་སྐྱུར་དང་། རང་མགོ་གང་ཐོན་
སོགས་མི་བྱེད་ཟེར་བའམ་བྱ་མི་རུང་ཞེས་པ་སོགས་ལ་སྐབས་བསྟུན་གྱིས་སྤྱོད་པ་ཡིན།།
༤༢ སྐྱུགས་བྲོ་ཡང་། ཨ་ཕའི་ལྟོ་ཕོར། མི་རིགས་སམ། ཡང་ན་ཁྱིམ་རྒྱུད་གཅིག་ལ་ཆ་
མཚོན་ན་རང་གི་མི་རབས་གོང་མའི་སྲོལ་རྒྱུན་དང་ལ་རྒྱའི་རྗེས་ཤུལ་དེ་སྣང་ཆུང་ཡལ་
འདོར་མི་བྱེད་པ་ངེས་པར་རྒྱུན་འཛིན་མཐའ་འཁྱོངས་བྱ་དགོས་ཟེར་བ་ལྟ་བུ་དེ་རིགས་ལ་
སྤྱོད་པ་ཡིན།།
༤༣ སྒྱུར་མོ་གཅིག་དང་མ་ཕྲད་ན། མངར་མོ་ཐམས་ཅད་ཅང་ཅང་ཡིན། ཚིག་འགྲེལ། རོ་
སྐྱུར་མོ་སྒྱུར་རྐྱང་ཞིག་ཟ་མ་མྱོང་བའི་མིས། མངར་མོ་ཅི་འདྲ་ཞིག་ཟོས་ནའང་ཅང་ཅང་སྟེ་
ཞིམ་མངར་དེ་ཙམ་མི་ལྡན་པ་འདྲ་བ་ཞིག་ཚོར་གྱིན་ཡོད་ཅེས་དཔེར་བཀོད་པ་ཡིན།།
དོན་འགྲེལ། ལས་ཀ་དཀའ་སྡུག་དྲག་པོ་ཞིག་བྱེད་མ་མྱོང་བའི་མིས། ལས་སླ་པོའི་
བྱ་བ་དག་ཀྱང་ཁག་པོ་ཞིག་ཏུ་མངོན་གྱིན་ཡོད་ཟེར་བའམ། ཡང་ད་བར་ཁ་གཏད་གྱོང་
པོ་ཞིག་མ་ཕྲད་པའི་མིས་གཉོམ་ཆུང་ལ་ཐུབ་ཚོད་གཏོང་རྐྱང་བྱེད་པ་དེ་རང་ཉིད་དཔའ་བོ་
ཡིན་སྙམ་པའི་རློམས་སེམས་སྐྱེ་རིན་མེད་ཟེར་བ་ལྟ་བུ་དེ་རིགས་ལ་སྤྱོད་པ་ཡིན་ཅིང་།
མདོར་ན་སྐྱིད་སྡུག་མ་མྱོང་བའི་མི་ལ་འཇིག་རྟེན་འདིའི་ཐོག་ད་ཕན་ཁྱེད་རང་འགྲོ་མ་མྱོང་
བའི་ལམ་འཕྲང་རྩུབ་ལ་ཀྱག་ཀྱོག་མང་བ་ཇི་སྙེད་ཅིག་ཡོད་པས་ན། མངོན་པའི་ང་རྒྱལ་
ནམ་ཡང་བྱེད་མི་ཉན་ཞེས་འདོམས་པའོ།།
༤༤ སྐྱེ་ཐེངས་གཅིག་ལ་འཆི་ཐེངས་གཉིས། མིས་མནར་གཅོད་དྲག་པོ་བཟོད་གླགས་
མེད་པ་སྲོག་འགག་པ་ཙམ་ཞིག་མྱོང་བྱུང་ཟེར་བའམ། ཡང་ན་ནད་ཐུ་པོ་ཞིག་གིས་མནར་
ཏེ་དྲན་མེད་དུ་གྱུར་པ་ལས་སླར་གསོས་པ་ལ་སོགས་དེ་ལྟ་བུར་སྤྱོད་པ་ཡིན།།



38 གཏམ་མཛོད་མེས་པོའི་ཞལ་རྒྱུན།
༤༥ སྐྱེ་སས་ཡར་འཐེན། སྤྱོད་བས་མར་འཐེན། སྐྱེ་ཁུངས་དྲག་པའི་བུ་ཕྲུག་གིས་ཀུན་
སྤྱོད་ངན་པ་སྤེལ་མཁན་ལ་འཕྱ་དམོད་བྱེད་པར་སྤྱོད་པ་ཡིན།།
༤༦ སྐྲ་རྩེ་རླུང་གིས་བསྐྱོད་ཀྱང༌། སྐྲ་རྩ་ཀ་ལིར་འབྱར་ཡོད། ཕྱིའི་སྣང་ཚུལ་ལ་འགྱུར་
བའམ་གཡོ་འགུལ་ཇི་ལྟར་བྱུང་ན་ཡང་། ནང་གི་སེམས་རྩའམ། རྩ་དོན་ལ་འགྱུར་ལྡོག་
ཡོང་མི་སྲིད་ཟེར་བ་ལྟ་བུ་དེ་རིགས་ལ་སྤྱོད་པ་ཡིན།།
༤༧ བརྐྱངས་ན་མདའ་ཉན་པ། བཀུག་ན་གཞུ་ཉན་པ། སྤྱོད་ཡོན་འཇོན་ཐང་ལྡན་པའི་
གཞོན་ནུ་སྟེ་བྱ་བ་གང་ཞིག་བྱེད་དུ་བཅུག་ནའང་ཐམས་ཅད་ལེགས་སྒྲུབ་ཐུབ་མཁན་ཤ་
སྟག་གསོ་སྐྱོང་བྱ་དགོས་ཞེས་པ་ལྟ་བུར་སྤྱད་ན་ཆོག་པ་ཡིན།།
༤༨ བསྐལ་པ་བཟང་བོའི་ཇ་ཆང་དེ། དུས་ཚོད་ངན་པའི་ཁྲལ་ལ་འཇགས། བོད་རྙིང་པར་
བླ་མའམ་དཔོན་པོ་སོགས་ས་གནས་གང་དུ་སླེབས་ཀྱང་དེ་གའི་མང་ཚོགས་ཀྱིས་ཇ་ཆང་
དང༌། སྒོ་ང་། མར་དཀྲོག །ཤ་སོགས་འབུལ་སྲོལ་རྣམས་ཐོ་འགོད་བྱས་ཏེ་དུས་ཕྱིས་ལོ་
རེ་བཞིན་སྤྱོད་དགོས་པའི་ཁྲལ་ལ་འཇགས་པ་མང་པོ་ཡོད་པ་དེ་དང་འདྲ་བའི་གནས་ཚུལ་
རིགས་ལ་སྤྱོད་པ་ཡིན་ཞིང་། མདོར་ན་འཇལ་དགོས་ངེས་ཀྱི་ཁྲལ་རིགས་ངོ་མ་མིན་ཟེར་
བའམ། རང་ཕྱོགས་ནས་ཡག་པོ་བྱས་པ་དེ་མཐའ་མ་ཆག་སྒོ་རང་ཐོག་ལ་ལོག་བྱུང་ཟེར་བ་
ལྟ་བུ་ལ་སྤྱད་ནའང་ཆོག་པ་ཡིན།།
༤༩ བསྐལ་པའི་ཡུར་བར། སྲིད་པའི་ཆུ་དྲངས། མི་རབས་ནས་མི་རབས་བར་སྔར་
སྲོལ་ཇི་ལྟར་སྤྱོད་པའི་བྱེད་སྒོ་རྣམས་འཕྱུགས་མེད་བྱས་པ་ཡིན་ཟེར་བའམ། བྱེད་བཞིན་
ཡོད་ཟེར་བ་ལྟ་བུར་སྤྱོད་པ་ཡིན་ཞིང་། འདི་ནི་སྲོལ་རྙིང་གང་ཡིན་བཟང་པོར་རློམས་པའི་
བསམ་བློའི་ཤུགས་རྐྱེན་མཚོན་པའི་གཏམ་དཔེ་ཞིག་ཡིན།།
༥༠ ཁ་ལྕེ་འུག་པའི་སྒྲོ་འདྲ་བ། སྐད་ཆ་རིང་ཙམ་ཐུང་ཙམ་ཁོ་ན་ཤོད་མཁན་ཆ་འཇོག་བྱེད་
ཐབས་མེད་པའི་མི་དེ་རིགས་ལ་སྤྱོད་པ་ཡིན།།



དཔེ་ཁོ་ན་བཤད་དེ་བརྗོད་དོན་གསལ་བར་སྟོན་པ། 39
༥༡ ཁ་ཏིག་མ་མྱོང་ན། མངར་མོའི་བྲོ་བ་མི་ཤེས། དཀའ་སྡུག་མྱངས་མ་མྱོང་བའི་མིས།
བདེ་སྐྱིད་ངོ་མ་གང་ཡིན་ཤེས་ཚོར་ཟབ་མོ་ཞིག་ཡོང་མི་ཐུབ་ཟེར་བ་ལྟ་བུར་སྤྱོད་པ་ཡིན།།
༥༢ ཁ་སྟོང་ནང་གི་ལྕེ་སྟོང་། སྐད་ཆ་བརྒྱ་བཤད་སྟོང་བཤད་མང་པོ་ཞིག་བྱས་ན་ཡང་།
དོན་གྱི་སྙིང་པོ་གང་ཡང་མི་འདུག་ཟེར་བ་དེ་རིགས་ལ་སྤྱོད་ཅིང་། ཡང་ལ་ལས་རེ་དོན་
བཅོལ་བའི་སྐད་ཆ་བཤད་རྗེས་འབུལ་ཚན་སོགས་གང་ཡང་བྱུང་མ་སོང་ཟེར་བ་ལའང་
སྤྱོད་སྲོལ་ཡོད།།
༥༣ ཁ་སྟོང་བས། ལྕེ་ཡུག་ཡུག རེ་འདུན་བཤད་པ་ཙམ་ལས། འབུལ་ཚན་གང་ཡང་
བྱུང་མ་སོང་ཟེར་བའམ། ཡང་ན་དེ་རིགས་སུ་མ་སོང་བ་རྗེས་སུ་དྲིན་གསབ་ཞུ་རྒྱུ་ཡིན་
ཟེར་བ་སོགས་ལ་སྤྱོད་ཅིང་། སྐབས་རེ་འབུལ་ཚན་གང་ཡང་མ་བྱུང་ཟེར་བ་ལའང་སྤྱོད་
མཁན་ཡོད།།
༥༤ ཁ་གདངས་ནས། གློ་བ་མཐོང་བ། སྐད་ཆ་ཡོངས་རྫོགས་སྦ་གསང་མེད་པར་བཤད་
དེ་ཡིད་ཆེས་འཐོབ་ཐུབ་པ་ལྟ་བུར་ཟེར་ཞིང་། “་དགོས་” ཞེས་པའམ། “ཞུ་རྒྱུ་ཡིན” ཟེར་
བ་སོགས་སྐབས་བསྟུན་ཚིག་གྲོགས་ཀྱིས་སྒྱུར་ཆོག་པ་ནི་གཞན་དང་འགྲེ།། །
༥༥ ཁ་བདག་མེད་ནང་ནས། ཚིག་ཚོད་མེད་འབུད། རང་གི་ཁ་ལ་རང་གིས་བདག་པོ་
མི་བྱེད་པར་བརྟེན་ཚིག་གང་བྱུང་མང་བྱུང་མཚམས་དང་ཚོད་མེད་དེ་འདྲ་ཤོད་པ་ལ་སྤྱོད་
ཅིང་། དེ་ལྟ་བུ་མཐའ་མའི་རྗེས་འབྲས་ངན་པ་བསམ་ཡུལ་ལས་འདས་པ་ཞིག་འབྱུང་ངེས་
ཡིན་ཞེས་ཤུགས་ལ་གདམས་པའོ།། །
༥༦ ཁ་བདེ་པོ་ཨ་འུ་ནེ་ཙོ། མགོ་བདེ་བོ་རྩངས་པ་སྐྱ་ལེབ། ཁ་བདེ་ལྕེ་བདེའི་སྒོ་ནས་གོང་
རིམ་ལ་པད་ལད་ཁོ་ན་འཁྲབ་ནས་རང་དོན་རྐྱང་རྐྱང་སྒྲུབ་མཁན་གྱི་མི་ཐ་ཤལ་སྤྱི་ཚོགས་
ཀྱི་འཕུང་འདྲེ་དེ་རིགས་ལ་འཕྱ་དམོད་བྱེད་པར་སྤྱོད་པའོ།།



40 གཏམ་མཛོད་མེས་པོའི་ཞལ་རྒྱུན།
༥༧ ཁ་ནང་གི་རྨ། ཁ་ནང་དུ་གསོ་བ། འགལ་ཟླའམ། རྩོད་གཞི་བྱུང་བ་སོགས་ཕྱིར་གྲགས་
མི་འབྱུང་བར་ནང་ཁུལ་དུ་འགྲིག་ཐབས་ཡོང་བ་ཞེས་པ་ལྟ་བུ་དེ་རིགས་ལ་སྤྱོད་པ་ཡིན།།
༥༨ ཁ་ནས་ཚིག་ཤོར་ཡུ་བ་ཐུང་། བསམ་གཞིགས་ལེགས་པར་མ་བྱས་པར་ཤོད་མི་འོས་
པའི་སྐད་ཆ་བཤད་པའམ། བྱེད་མ་ཐུབ་པའི་ཁས་ལེན་པ་སོགས་བྱས་ན་རང་ལ་དཀའ་
ངལ་དང་། རྙོག་དྲ། བློ་འགྱོད་སོགས་ཡོང་བ་དེ་རིགས་ལ་སྤྱོད་པ་མང་།།
༥༩ ཁ་ནས་པད་མའི་ལྷ་ཁང་བཞེངས། ཁོག་ན་དགོ་རུའི་གཅུ་ཕུར་ཉར། ཚིག་འགྲེལ། ཁ་
ནས་ཨོ་རྒྱན་པད་མའི་ལྷ་ཁང་བཞེངས་རྒྱུ་དང་། ཁོག་ནང་རི་དྭགས་དགོ་བའི་རྭ་ཅོའི་སྣེ་ལ་
རྩིད་སྐུད་བཏགས་ཏེ་དུད་འགྲོའི་སྤོར་སྡེམ་བྱེད་གཅུ་ཕུར་དང་འདྲ་བའི་བསམ་ངན་འཆང་
བར་ཟེར།
དོན་འགྲེལ། ཁ་ནས་ཆོས་སྐད་དགེ་སྦྱོར་ཁོ་ན་ཤོད་ན་ཡང་། སེམས་ནང་གཞན་ལ་གནོད་
འཚེ་བྱ་རྒྱུའི་བསམ་ངན་འབའ་ཞིག་འཆང་མཁན་ཟེར་བ་ལྟ་བུ་དེ་རིགས་ལ་སྤྱོད་པ་ཡིན།།
༦༠ ཁ་གནམ་ལ་གདངས། རྐུབ་ཕོ་རོག་གིས་བྲུས། རང་གིས་གཞན་རྒྱུ་ཟ་སེམས་འཆང་
ན་ཡང་རག་རྒྱུ་ཕར་བཞག །དེ་ལས་ལྡོག་སྟེ་རང་ནོར་གཞན་གྱིས་འཕྲོག་པ་ཟེར་བ་ལྟ་
བུའམ། ཡང་ན་ཕྱོགས་གཅིག་ལ་དོགས་ཟོན་བྱེད་རིང་ལ། ཕྱོགས་གཞན་ཞིག་ནས་གནོད་
འཚེ་ཕོག་པ་ཟེར་བ་སོགས་ལ་སྤྱོད་པ་ཡིན།།
༦༡ ཁ་ཕར་འཁོར་ཌ་རུ་ངོ་གཉིས། ཁ་ཚུར་འཁོར་ཕུར་པ་ཟུར་གསུམ། མི་རེ་རེའི་མདུན་
དུ་སྐད་ཆ་མི་འདྲ་བ་རེ་རེ་བཤད་ནས་ཕན་ཚུན་གྱི་ཁོག་པ་འདྲུ་བ་དང་། ཡང་ན་དབྱེན་སྦྱོར་
དཀྲུག་ཤིང་བརྒྱབ་སྟེ་རང་དོན་སྒྲུབ་ཐབས་བྱེད་མཁན་གྱི་མི་ངན་ལ་སྙིང་ཚིག་སྨྲ་བར་སྤྱོད་
པ་ཡིན།། (ཨ་མདོ་ཁུལ་)
༦༢ ཁ་བ་མགོ་ཐོག་ཏུ་བབས་ན། རྦད་མགོས་གཡབ་གསིག བྱ་བ་རང་ཐོག་ལ་བབས་
ན༑ འབད་པ་ལེགས་སྒྲུབ་བྱ་ངེས་ཡིན་ཟེར་བ་ལྟ་བུའམ། ཡང་ན་བྱ་ཐབས་ཤིག་གང་ལྟར་
འཚོལ་ཐུབ་ཅེས་པ་ལྟ་བུར་སྤྱོད་པ་ཡིན།།



དཔེ་ཁོ་ན་བཤད་དེ་བརྗོད་དོན་གསལ་བར་སྟོན་པ། 41
༦༣ ཁ་སྦྲང་རྩི། ཁོག་ཚེར་མ། མི་ཁ་འཇམ་ཁོག་གནག་ལ་ཟེར་བ་གོ་སླ་ཞིང་། དེ་འདྲ་བྱ་
རྒྱུ་མེད་ཟེར་བའམ། བྱེད་མཁན་དེ་རིགས་མིན་ཟེར་བ་སོགས་སྐབས་བསྟུན་ཚིག་གྲོགས་
ཀྱིས་བསྒྱུར་ཆོག་པ་གཞན་དང་འགྲེ།།
༦༤ ཁ་མ་ཐུག་གོང་ལ་སྣ། ངོ་ཡག་པོ་མ་ཤེས་གོང་ནས་ཁ་རྩོད་དམ། ཕན་ཚུན་ལབ་རྒྱུ་
གླེང་རྒྱུ་ཆགས་པ་ལྟ་བུར་སྤྱོད་པ་ཡིན་ཞིང་། དེ་འདྲ་བྱ་རྒྱུ་མེད་ཅེས་པའམ། དེ་འདྲ་བྱུང་བ་
རེད་ཟེར་བ་ལྟ་བུ་ཚིག་གྲོགས་ལ་བརྟེན་ནས་བསྒྱུར་ཆོག་གོ།
༦༥ ཁ་ཚིག་ལག་པས་མ་བཟོད། སྡུག་སྒོམ་བྱེད་མ་ཐུབ་པར་ཞུ་གཏུགས་སམ། ཡང་ན་
སྡུག་སྐད་མི་རྒྱག་ཀ་མེད་བྱུང་ཟེར་བ་ལྟ་བུ་དེ་རིགས་ལ་སྤྱོད་པ་ཡིན།།
༦༦ ཁ་མ་བསྲེས་ན་ཆམ་པ་མི་འགོ མི་དང་བྱ་བ་ངན་པའི་རིགས་ལ་འབྲེལ་ཐུག་མ་བྱས་
ན་རང་ཉིད་ལ་གྱོད་གཞི་དང་། རྩོད་རྙོག་སོགས་ཡོང་དོན་མེད་ཟེར་བ་ལྟ་བུ་དེ་རིགས་ལ་
སྤྱོད་པ་ཡིན།།
༦༧ ཁ་ཡིས་བཤད་ན་ལྷ་བཞེངས། ལག་ལ་བཞག་ན་སྣབས་ལུག ཕར་བལྟས་ན་ཀུན་
ཤེས་ཀུན་ནུས་ཡིན་པ་ལྟ་བུའི་ཁ་བདེ་པོ་བརྒྱ་བཤད་སྟོང་བཤད་བྱེད་ན་ཡང་། དོན་ལག་
ལེན་བསྟར་དུས་བྱ་བ་ཆུང་རྩག་གཅིག་ཀྱང་སྒྲུབ་མི་ཐུབ་མཁན་གྱི་མི་འབོར་ཤོབ་ཅན་དེ་
རིགས་ལ་ཟུར་ཟ་འཕྱ་དམོད་བྱེད་པར་སྤྱོད་པའོ།། (ཨ་མདོ་ཁུལ་）
༦༨ ཁ་ལ་མར་ཟོས་ནས། རྒན་ལ་རུས་པ་ཟུག བདེན་འབྲེལ་སྤུ་ཙམ་ཡང་མེད་པའི་ཡ་ལ་
བསྙོན་འཛུགས་ཀྱི་སྐད་ཆ་འབའ་ཞིག་རེད་ཅེས་པ་ལྟ་བུར་སྤྱོད་པ་ཡིན།།
༦༩ ཁ་ལ་ཕུད་ན་སྨན། ཁོག་ལ་བཅུག་ན་དུག སེམས་ཀྱི་སྡུག་བསྔལ་ལམ། ཡང་ན་ཉེ་
གྲོགས་ཕན་ཚུན་བར་གྱི་འགལ་བ་སོགས་བྱུང་རིགས་སྐབས་འཕྲལ་ཤོད་དགོས་པ་ལས།
སེམས་ནང་ཉར་རྒྱུ་མེད་ཟེར་བ་ལྟ་བུ་དེ་རིགས་ལ་སྤྱོད་པ་ཡིན།། (ཨ་མདོ་ཁུལ་)



42 གཏམ་མཛོད་མེས་པོའི་ཞལ་རྒྱུན།
༧༠ ཁ་ཤའི་པགས་པ། གང་ལ་འཐེན་འཐེན། མི་རང་ཚུགས་མི་བཟུང་བར་སུས་བཤད་
དེ་རྗེས་སུ་རྒྱུག་མཁན་ལྟ་བུའམ། ཡང་ན་སྐད་ཆ་འདི་ཡིན་འདི་མིན་གསལ་ཆ་མེད་པ་དེ་
རིགས་ལྟ་བུ་སོགས་ལ་སྤྱོད་པ་ཡིན།།
༧༡ ཁ་ཤས་བླ་མ་བསམ། ཁ་ཤས་ཚོགས་འཁོར་བསམ། བོད་ཀྱི་དགོན་པ་ཁག་ནང་གྲྭ་པ་
བྱེད་མཁན་མང་པོ་ཡོད་པ་དེ་ཚོ་ལ་ལ་ཐར་པ་དོན་གཉེར་ཡིན་རུང་། མང་པོ་ཞིག་ནི་འཚོ་
བ་དོན་གཉེར་ཆེད་ཡིན་པ་ལྟ་བུ་དེ་རིགས་ལ་སྤྱོད་པ་དང་། ཡང་ཁྲོམ་རའི་ནང་མི་མང་པོ་
འདུ་འཛོམས་བྱེད་པ་དེ་འགའ་ཞིག་ཉོ་བྱ་བསམ་པ་དང་། ལ་ལ་རྐུ་མ་ཨེ་ཐོབ་བསམ་པ་
ཟེར་བ་དེ་འདྲར་སྤྱད་ཀྱང་ཆོག་པ་ལྟ་བུ་སྤྱོད་ཡུལ་མང༌།།
༧༢ ཁ་བཤད་ཀྱི་ཉི་མ་ཤར། ལག་ལེན་ལ་མུན་པ་རུབ། ཁ་བདེ་པོས་ངས་ཤེས་ངས་འཇོན་
ཞེས་རྒྱས་བཤད་རྒྱུས་བཤད་བྱ་རྒྱུར་དགའ་ཡང་། ལག་ལེན་ངོ་མའི་ནང་གཞུག་དུས་འཇོན་
ཐང་ཅི་ཡང་མེད་མཁན་གྱི་མེ་དེ་རིགས་ལ་ཟུར་ཟ་དང་འཕྱ་དམོད་བྱེད་པར་སྤྱོད་པའོ།།
༧༣ ཁའི་དེ་བཞིན་གཤེགས་པས། ལུས་ཀྱི་སྒྲིབ་པ་མི་དག ཁ་ནས་དགོངས་དག་ཐུགས་
བདེན་ཞེས་ཇི་ཙམ་བཤད་ནའང་ཁྲིམས་དང་འགལ་བའི་རང་བྱས་ཀྱི་ཉེས་པ་དེ་ལས་སླ་
པོར་དག་ཐབས་མེད་ཟེར་བ་ལྟ་བུར་སྤྱོད་པ་ཡིན།།
༧༤ ཁག་འཇོག་ས་ཁ་དཀར་རྐྱང་། མདའ་འཕེན་ས་བྲེ་སེར་འབྲོང་། དོན་གནད་གཞན་
ཞིག་ལ་ཁག་བཏགས་ནས་དངོས་འབྲེལ་མདུང་རྩེ་གཏད་ས་དེ་ང་ལ་བྱེད་ཀྱི་འདུག་ཟེར་བ་
ལྟ་བུ་ལ་སྤྱོད་པ་ཡིན་ནོ།། (འབྲོག་ཁུལ་)
༧༥ ཁབ་སྙུང་འགྲོ་གང་བཟང་། ཞི་དྲག་འཇམ་རྩུབ་ཚོད་བལྟ་སྣ་ཚོགས་སྤྱད་ནས་རང་དོན་
སྒྲུབ་ཐབས་ཁོ་ན་བྱེད་མཁན་གྱི་སྤྱོད་ཚུལ་ལ་ཟུར་ཟ་བྱེད་པར་སྤྱོད་པ་ཡིན།།
༧༦ ཁབ་བརླགས་དུས་ཚ་གེ་ཚིག་གེ མཛོ་བརླགས་དུས་སྦ་རེ་བློ་རེ། དོན་ཆུང་ལ་ཞིབ་
ཚགས་རུ་ང་ཧ་ལས་མདོག་བྱེད་པ་དང་། དོན་ཆེན་ལ་སྣང་འཇོག་མི་བྱེད་པར་ཚོས་ལ་མ་
ཚོས་ལྟ་བུ་བྱེད་མཁན་གྱི་མི་དེ་འདྲར་ཟུར་ཟ་བྱེད་པ་ལ་སྤྱོད་པ་ཡིན།།



དཔེ་ཁོ་ན་བཤད་དེ་བརྗོད་དོན་གསལ་བར་སྟོན་པ། 43
༧༧ ཁམ་བུ་ཟ་མ་འདོད་པར། སྒྱུར་ལ་སྙད་འདོགས། རྩ་དོན་བློ་ལ་མ་བབས་ཀྱང་། ཁ་
ནས་ཡན་ལག་ཆུང་སར་སྐད་འདོགས་བྱེད་པ་ལྟ་བུ་དེ་རིགས་ལ་སྤྱོད་པ་ཡིན། བསམ་བློ་
ངོ་མ་མི་ཤོད་པར་གང་དང་གང་ལ་སྙད་འདོགས་ས་འཚོལ་བའི་བྱ་སྤྱོད་མཐའ་དག་ལ་སྤྱད་
ཆོག་པ་ཡིན།།
༧༨ ཁལ་ཁུར་སོང་བསམ་ནས། སྟེང་རྩེག འདིར་སྟེང་རྩེག་ཅེས་པ་ནི་སྒོ་ཕྱུགས་ལ་རྒྱབ་
ཁལ་དོ་པོ་གཉིས་བཀལ་བའི་བར་དུ་སླར་ཡང་བརྩེགས་ནས་འགེལ་བའི་དངོས་པོ་ལ་ཟེར་
ཞིང་། ཕམ་ཁ་འཁུར་གྱི་འདུག་བསམ་ནས་ཡང་བསྐྱར་བརྙས་བཅོས་བྱེད་ཀྱིན་འདུག་ཟེར་
བ་ལྟ་བུ་དེ་རིགས་ལ་སྤྱོད་པ་ཡིན།།
༧༩ ཁལ་བོང་བུས་ཁུར་བར། རྒྱ་ལམ་སྐེད་པ་ན་དོན་མེད། དོ་བདག་ནད་ཐེག་ན། མི་
གཞན་གྱིས་སྡུག་སྐད་རྒྱག་དགོས་དོན་མེད་ཅེས་པ་ལྟ་བུར་སྤྱོད་པ་ཡིན་ནོ།། །།
༨༠ ཁས་གོང་བར་བཤད། གོང་བས་ཆ་གར་བཤད། ཆ་གས་ས་གཞི་ཁྱབ། གསང་དགོས་
པའི་གཏམ་རང་གིས་ཉེ་ཤོས་ལ་བཤད་ན། ཉེ་ཤོས་དེས་རང་གི་ཉེ་འཁོར་ལ་བཤད། ཉེ་
འཁོར་དེ་ཚོས་སོ་སོའི་མཐའ་འཁོར་ལ་བཤད་དེ་མཐའ་མ་གང་སར་ཀུན་ལ་ཁྱབ་འགྲོ་བ་དེ་
འགོག་ཐབས་མེད་ཟེར་བ་ལྟ་བུ་ལ་སྤྱོད་པ་ཡིན་ཞིང་། “གཏམ་འཚོགས་པའི་སྣོད་མེད་” ཟེར་
བ་དང་དོན་འདྲ།།
༨༡ ཁེ་འདོད་ཀྱི་ཚོང་དང་། དལ་འདོད་ཀྱི་སྐོར་བ། རང་ལ་འཁུར་དུ་མ་འཁྲི་བ་དང་། གཞན་
གྱིས་མ་བསྐུལ་བར་རང་འདོད་ཀྱིས་བྱས་པའི་ལས་ཀར་ཉེན་འགན་ནམ། ཆག་སྒོ་ཇི་ལྟར་
བྱུང་རུང་། མི་གཞན་གྱི་སེམས་འཁུར་དང་། བསམ་ཤེས། རོགས་རམ་སོགས་འཐོབ་མི་
ཐུབ་ཟེར་བ་ལྟ་བུ་དེ་རིགས་ལ་སྤྱོད་པ་ཡིན།།
ར༢ ཁོག་ནང་མེ་འབར་ཡང་། སྣ་ནས་དུ་བ་མ་ཐོན་པ། ཁོང་ཁྲོ་བཟོད་གླགས་མེད་པ་
ཞིག་སྐྱེས་ན་ཡང་། རང་སེམས་རང་གིས་མནན་ཏེ་ལན་སློག་རྒྱུ་ལྟ་བཞག །ཁྲོ་བའི་རྣམ་



44 གཏམ་མཛོད་མེས་པོའི་ཞལ་རྒྱུན།
འགྱུར་ཙམ་ཡང་ཕྱིར་མི་མངོན་པར་བཟོད་སྲན་དང་སྡུག་སྒོམ་བྱས་པ་ཡིན་ཟེར་བ་ལྟ་བུ་དེ་
རིགས་ལ་སྤྱོད་པ་ཡིན།།
ར༣ ཁྱི་རྒན་རྩིག་ཁུག་ལ་བཀར་ན། མཆེ་བ་མི་གཙིགས་ཀ་མེད། མི་ལ་བསམ་
གཞིགས་དང༌། ཕྱིར་འཐེན་བྱ་ཡུལ་སོགས་རྩ་བ་ནས་མ་བཞག་པར་ཚ་འདེད་མཐའ་
གཅིག་བཀར་ན། འུ་ཐུག་ཐབས་ཟད་ཀྱིས་ཚུར་རྒོལ་མི་བྱེད་ཀ་མེད་ཡོང་སྲིད་ཟེར་བ་ལྟ་
བུར་སྤྱོད་པ་ཡིན།།
༨༤ ཁྱི་ཉམས་སྤྲང་བོས་ལོན་ནས། རྒྱུག་པ་སྐེད་ལ་གཟེར། འགོ་པའམ། ཡང་ན་སྒྲིག་
ཁྲིམས་སོགས་ཀྱི་གདེང་ཚོད་ལོན་ནས། གཤམ་འོག་གི་མིས་བརྩི་བཀུར་མི་བྱེད་པའི་
རྣམ་འགྱུར་སྟོན་གྱི་འདུག་ཟེར་བ་ལྟ་བུར་སྤྱོད་པ་ཡིན།།
༨༥ ཁྱི་ཉལ་སར། གཞུ་གུ་མ་ལུས་པ། བྱ་བ་གང་ཞིག་སྒྲུབ་ན་ཡང་སྦྱོར་དངོས་རྗེས་གཙང་
ཞིག་ཡོང་བ་བྱ་དགོས་པ་ལས། ལས་མཇུག་དང་རྙོག་དྲ་སོགས་མ་ལུས་པ་བྱེད་དགོས་
ཟེར་བ་ལྟ་བུར་སྤྱོད་པ་ཡིན།།
༨༦ ཁྱི་དང་ཉེ་ན། རྨ་དང་ཉེ། མི་ངན་པ་དང་ཉེ་པོ་བྱས་ན་ཁོའི་སྤྱོད་ངན་གང་དང་གང་ཡོད་
པ་དེ་རང་ལ་འགོ་སྲིད་ཟེར་བའམ། ཡང་ན་གྱོད་དང་ཆག་སྒོ་རང་ཉིད་ལའང་འཁྲིད་སྲིད་
ཟེར་བ་ལྟ་བུ་སོགས་ལ་སྤྱོད་པའོ།།
ར༧ ཁྱི་དང་ཝ་མོ་ཁ་རིས་གཅིག གྱོད་ཡའི་ཉེ་ཕྱོགས་ཀྱིས་དཔང་ཚིག་ལ་ཆ་འཇོག་བྱེད་
མི་ཐུབ་ཟེར་བའམ། ཡང་ན་ཁེ་གྱོང་མཉམ་འབྲེལ་གྱི་མིའི་སྐད་ཆར་བདེན་འཛིན་བྱེད་
ཐབས་མེད་ཟེར་བ་ལྟ་བུ་དེ་རིགས་ལ་སྤྱོད་པ་ཡིན།།
༨༨ ཁྱི་དང་སེང་གེ་འཛིངས་པ་ན། སེང་གེ་རྒྱལ་ཡང་སེང་གེ་བམ། སྤྱི་ཚོགས་ཐོག་མིང་
གྲགས་དང་ཐོབ་ཐང་ཡོད་པའི་མིས། སྐྱེ་བོ་མ་རབས་ཐ་ཤལ་གྱི་ཁ་ཡ་བྱས་ནས་འཛིངས་
མོའམ། ཁ་རྩོད་བརྒྱབ་པ་ཡིན་ན། འཐབ་རྩོད་ཐོག་མིང་གྲགས་ཅན་དེར་རྒྱལ་ཁ་ཐོབ་



དཔེ་ཁོ་ན་བཤད་དེ་བརྗོད་དོན་གསལ་བར་སྟོན་པ། 45
-
-
པ་ཡིན་ནའང་། ཐ་ཤལ་ལ་ཁ་གཏད་བཅར་བའི་གྲགས་པ་ངན་པ་འབྱུང་བར་བརྟེན་དོན་
དངོས་ལ་རང་ཉིད་ཕམ་པ་ཡིན་པས། ངན་པའི་ཡ་འདེགས་བྱེད་མི་རུང་ཟེར་བར་སྤྱོད་
པ་ཡིན་ནོ།།
ར༩ ཁྱི་སྨྱོ་ཡང་བདག་པོ་ངོ་ཤེས། རང་ཉིད་ཐབས་ཇི་ལྟར་རྡུགས་ཀྱང་། སོ་སོ་དྲིན་གྱིས་
སྐྱོང་མྱོང་བའི་མི་ལ་གནོད་པའི་བྱ་བ་བྱེད་མི་སྲིད་ཅེས་པ་ལྟ་བུའམ། ཡང་ན་ཁྱེད་རང་མི་
ཡིན་ནའང་ཁྱི་ལ་མི་དོ་བར་རང་ལ་དྲིན་ཆེ་བའི་མི་ལ་བལྟོས་མེད་དེ་འདྲ་བ་བྱ་རུང་ངམ་
ཞེས་སྤྱོ་བ་ལྟ་བུ་དེ་རིགས་ལའང་སྤྱད་ན་ཆོག ། །
༩༠ ཁྱི་འཛིངས་ཀྱང་། ཁྱི་ལྤགས་འཐོར་མི་རུང་། གཉེན་ཉེ་ནང་འཁྲུག་ཤོར་ན་ཡང་། ཁྲིམས་
སར་ཞུ་གཏུགས་སོགས་སྔོ་ལོ་ཕྱི་ལ་མ་འཕྱར་བ་ཞིག་བྱ་དགོས་ཟེར་བ་ལྟ་བུ་དེ་རིགས་
ལ་སྤྱོད་པ་ཡིན།།
༤༡ ཁྱི་གཞུ་གུ་ཆེ་ཡང་། སྣ་བུག་ཁེབ་ཙམ། མི་གཞན་གྱིས་འབོར་ཤོབ་དང་རྒྱུ་ངོམས་
ཆེན་པོ་བྱེད་པར་ཁྱོད་ལ་ཧ་ལས་རྒྱུ་མེད་ཟེར་བ་ལྟ་བུའམ། ཡང་མི་གཞན་གྱིས་ཁྱེད་རང་
འབྱོར་སྟོབས་ཆེན་པོ་རེད་ཅེས་ཟེར་བའི་ལན་དུ། རང་མགོ་ཐོན་ཙམ་ཡིན་ཟེར་བ་ལྟ་བུར་
སྤྱད་ནའང་ཆོག །
༩༢ ཁྱི་ལ་འཚོ་རྒྱུ་གཞུ་གུ། ཁྱེད་ལ་འཁྲི་བའི་ལས་འགན་འདི་ཁོ་ན་ལས་གཞན་དག་མེད་
པར་ལས་ཀ་གཅིག་པུ་དེ་ཡང་ཡག་པོ་སྒྲུབ་ཐུབ་མི་འདུག་ཟེར་བ་ལྟ་བུར་སྤྱོད་པ་ཡིན་
ཞིང་། ཤུགས་ལ་ལས་ཀ་གཞན་གང་ཡོད་ཟེར་བའམ། ཡང་ན་ལས་འགན་སྒྲུབ་མ་ཐུབ་
པའི་རྒྱུ་མཚན་གང་ཡིན་ཞེས་པ་ལྟ་བུའི་དྲི་བ་ཞིག་འདོན་པ་མཚོན་གྱི་ཡོད།།
༩༣ ཁྱི་ལ་ལྟོ་ཡང་མི་འདུག །ཁྱི་ལ་ལས་ཀྱང་མི་འདུག ལས་ཀ་མི་བྱེད་མཁན་ལ་བཟའ་རྒྱུ་
ཡང་ཡོང་མི་སྲིད་ཟེར་བ་ལ་སྤྱད་ཀྱང་ཆོག་ཅིང་། ཡང་བཟའ་རྒྱུ་གང་ཡང་མེད་པར་ལས་ཀ་
བྱེད་དགོས་དོན་མི་འདུག་ཟེར་བར་སྤྱད་ནའང་འགྲིག །



46 གཏམ་མཛོད་མེས་པོའི་ཞལ་རྒྱུན།
༩༤ ཁྱི་ལ་སེང་གེའི་མིང་བཏགས། ང་ལ་ཁ་མདོག་མེད་ནའང་། གོང་རིམ་ནས་གནས་
བབ་འདིར་བསྐོ་བཞག་གནང་བྱུང་ཟེར་བ་ལྟ་བུར་སྤྱོད་པ་མང་ཞིང་། ཡང་སྐབས་རེ་ལྡོག་
ནས་བཤད་ན་འཇོན་ཐང་མེད་པའི་མི་ལ་དབང་ཆ་དང་གོ་གནས་མཐོན་པོ་བསྐོས་པ་ཟེར་
བ་ལྟ་བུར་སྤྱད་ཀྱང་ཆོག །
༩༥ ཁྱི་ལ་ལྤགས་ཀྱི་སྡིག་ར། སྤགས་གོང་འཕྱར་ནས་ཁྱི་ལ་ཞེད་སྣང་བསྐུལ་བ་ཞེས་
དཔེར་བཞག་སྟེ། གོ་མི་ཆོད་པའི་བྱ་ཐབས་སྤྱོད་པ་ལ་ཁྲེལ་རྒོད་བྱེད་པར་སྤྱོད་པ་ཡིན།།
༩༦ ཁྱི་ལྷ་ཁང་ལ་འཛུལ་བ། ཞལ་ཟས་ཀྱི་རྟོགས་སླ། བྱ་བ་འདི་ལ་འབྲེལ་མེད་ཐེ་གཞུག་
བྱེད་པ་ནི་རང་ལ་ཁེ་བཟང་རག་ཐབས་སམ། གང་ལྟར་དམིགས་ཡུལ་ངན་པ་གཞན་ཞིག་
བཅངས་ཡོད་ཟེར་བ་ལྟ་བུ་དེ་རིགས་ལ་སྤྱོད་པ་ཡིན།།
༤༧ ཁྱིས་རྒྱ་ནག་བསྐོར་བ། ས་ཐག་རིང་པོར་བསྐྱོད་ན་ཡང་། འཐོབ་དགོས་ངེས་ཀྱི་ཕན་
སླེབས་དང་གྲུབ་འབྲས་སོགས་ཅི་ཡང་མ་ཐོབ་པར་སྟོང་ལོག་བྱས་པ་ཟེར་བ་ལྟ་བུར་སྤྱོད་
པ་ཡིན།།
༩༨ ཁྱོད་ཤ་རུ་ར་ལག་མང་ན། ང་དགོ་རར་ཐེམ་པ་ལོས་མང་། ཁ་གཏད་ལ་དཔའ་རོགས་
དང་དཔུང་རོགས་མང་པོ་ཡོད་ན། ང་ལའང་རྒྱབ་རྟེན་ནམ་འགོག་ཐབས་ཀྱི་ནུས་པ་དེ་བས་
མང་བ་ཞིག་སྤྱོད་རྒྱུ་ཡོད་ཟེར་བ་ལྟ་བུ་དེ་རིགས་ལ་སྤྱོད་པའོ།། (འབྲོག་ཁུལ་)
༩༩ ཁྲ་ཚང་འོག་གི་བྱིའུ་ཚང་། དཔེར་ན་ཇག་པའི་ཁྱིམ་མཚེས་ལ་རྐུན་ཇག་གི་འཇིགས་
ཉེན་ནམ་ཡང་མི་ཡོང་བའི་དམིགས་བསལ་གྱི་བདེ་འཇགས་ཐོབ་ཐུབ་ཟེར་བ་ལྟ་བུ་དེ་འདྲ་
ལ་སྤྱོད་པ་ཡིན།།
༡༠༠ ཁྲལ་ཆད་རྒྱལ་པོས་མི་འདུམ། སྤྲོད་དགོས་པའི་རིགས་དུས་ཐོག་སོ་སོར་འགྱངས་
མེད་འཇལ་སྤྲོད་བྱེད་དགོས་པ་ལས། ཆད་གསོག་ཐེབས་ན་ནམ་ཞིག་རྒྱ་འུབ་མི་འདུས་པ་
ཆགས་ཡོང་ཟེར་བ་ལྟ་བུར་སྤྱོད་པ་ཡིན།།



རྡོ
དཔེ་ཁོ་ན་བཤད་དེ་བརྗོད་དོན་གསལ་བར་སྟོན་པ། 47
༡༠༡ ཁྲལ་ཆག་མེད་པའི་བོགས་འཕར། དངོས་འབྲེལ་བྱས་ན་དོན་འབྲས་འཐོབ་དགོས་
ངེས་ཤིག་ཀྱང་། ཞུ་འབུལ་བྱས་པའི་འབྲས་བུར་ཡག་ཏུ་འགྲོ་རྒྱུ་ཕར་བཞག །དེ་བས་སྡུག་
ཏུ་ཕྱིན་སོང་ཟེར་བ་ལྟ་བུར་སྤྱོད་པ་ཡིན།།
༡༠༢ ཁྲལ་ལ་གསེར་བྱེ་འཇལ། ལྟོ་ལ་རམ་པ་ཟ། འདི་ནི་བོད་རྙིང་པའི་ཞིང་བྲན་དབུལ་
ཕོངས་ཀྱིས་མྱོང་ཚུལ་དངོས་བཤད་པ་ཞིག་ཡིན་ཞིང་། དཀའ་ལས་རབ་ཅིག་བརྒྱབ་ནས་
ལོངས་སྤྱོད་ཐ་ཞིག་ལས་བྱ་རྒྱུ་མེད་ཟེར་བ་ལྟ་བུར་སྤྱད་ཀྱང་ཆོག་པ་ཡིན།།
༡༠༣ ཁྲི་གདུགས་ཉི་མས་དེད་ན། སྐྱ་རེངས་མི་འཆར་ཁ་མེད། ཁོ་ལ་རང་དབང་མེད་པ་མི་
གཞན་གྱིས་རྒྱབ་ནས་འབུད་འདེད་བཏང་བ་རེད་ཅེས་པའམ། ཡང་ན་ངས་བསམ་བཞིན་
བྱས་པ་མིན་ཡང་། དེ་ལྟར་མི་བྱེད་ཀ་མེད་ཀྱི་གནས་ལ་གྱུར་སོང་ཟེར་བ་ལྟ་བུ་སོགས་
སྐབས་དང་བསྟུན་ནས་བདག་གཞན་གང་ལའང་སྦྱར་ཏེ་སྤྱད་ཆོག །
༡༠༤ ཁྲིམས་མེད་དབོན་བོས་གནང་ན། ར་མདའ་སུ་ལ་སྦྲན། ཁྲིམས་ལུགས་ཚང་མ་འགོ་
ནས་བཤིག་ན། ཞུ་འབོད་དང་གཏུགས་བཤེར་གང་དུ་བྱ་དགོས་ཞེས་མང་ཚོགས་ཀྱི་མ་
རངས་པའི་འབོད་སྒྲ་ལྟ་བུར་སྤྱོད་པའོ།།
༡༠༥ ཁྱུང་ཁྱུང་དཀར་ལ། མཇུག་རྩེ་ནག་པ། ཕན་ཚུན་དབར་འབྲེལ་བ་བཟང་པོ་ཡོད་
པ་ལ། མཇུག་ཏུ་འགལ་ཟླ་བྱུང་བ་ལྟ་བུའམ། ཡང་ན་བྱ་བ་དངོས་གཞི་ལེགས་སྒྲུབ་བྱུང་
ནའང་། མཐའ་མར་སྐྱོན་ཆ་ཞིག་ལྷགས་པ་ལྟ་བུ་དེ་རིགས་ལ་སྤྱོད་ཅིང་། ཆགས་སོང་ཟེར་
བའམ། མི་ཆགས་པ་བྱེད་དགོས། ཆགས་ཉེན་ཡོད་ཟེར་བ་སོགས་སྐབས་བསྟུན་ཚིག་
སྒྱུར་བྱེད་ན་ཆོག །
༡༠༦ ཁྲོན་བའི་ནང་གི་སྦལ་པ། མཐོང་རྒྱ་ཐོས་རྒྱ་མེད་པའི་ཁེངས་དྲེགས་རང་རློམས་ཅན་
གྱི་མིར་འཕྱ་བའི་སྟིང་ཚིག་ལ་སྤྱོད་པ་ཡིན་ཅིང་། དཔེ་འདིའི་གཏམ་རྒྱུད་ལེ་ཚན་དྲུག་པའི་
ནང་གསལ་ལོ།།



48 གཏམ་མཛོད་མེས་པོའི་ཞལ་རྒྱུན།
༡༠༧ ཁྲོམ་དུས་གཅིག་ལ། སྡེ་ཐང་གཉིས། བྱ་བ་གཅིག་པ་ཞིག་ལ་གཏན་འབེབས་མི་
འདྲ་བ་གཉིས་ལག་ལེན་བསྟར་བ་ལྟ་བུར་དེ་ནི་ལུགས་དང་མི་མཐུན་པའི་བྱེད་སྟངས་ཡ་
མཚན་ཞིག་རེད་ཟེར་བ་དེ་རིགས་ལ་སྤྱོད་པ་ཡིན།། །
༡༠༨ ཁྲོམ་ཐོག་ཆོད་དུས། རྟ་ཁ་འཐེན། ཚིག་འགྲེལ། བོད་རིགས་ནི་རྟ་རྒྱུག་གི་སྒྱུ་རྩལ་ལ་
དགའ་ཞིང་དར་སྲོལ་ཆེ། རྟ་རྒྱུག་རྩལ་སྟོན་བྱས་ཏེ་ཁྲོམ་ཚོགས་ནང་སྐད་གྲགས་ཁྱབ་ན་དེ་
ལ་ཁྲོམ་ཐོག་ཆོད་པ་ཟེར།
དོན་འགྲེལ། བྱ་བ་གང་ཞིག་ལེགས་གྲུབ་གཟེངས་སུ་ཐོན་པ་བྱུང་ནས་སྙན་གྲགས་
ཆེན་པོ་ཐོན་དུས། ལས་མཚམས་དེ་གར་བཞག་ན་ཡག་པོ་ཡོད་ཟེར་བ་ལྟ་བུར་སྤྱོད་ཅིང་།
མདོར་ན་ཚོད་ཟིན་མཁས་པ་བྱ་དགོས་ཞེས་པའི་དོན་ཡིན།།
༡༠༩ མཁྲིས་ནད་ཅན་གྱིས། དུང་དཀར་སེར་པོར་མངོན། རང་སེམས་རྣམ་པར་མ་དག་
པའི་དབང་གིས་མི་གཞན་གྱི་ལྷག་བསམ་རྣམ་དག་ལའང་སྐྱོན་མཚང་དུ་མཐོང་བ་ཡིན་
ཞེས་པ་ལྟ་བུ་དེ་རིགས་ལ་སྤྱོད་པ་ཡིན།།
༡༡༠ འཁོན་མེད་ཉི་མ་སྤྲིན་བྲལ། ཕྱོགས་གཉིས་གྱོད་གཞི་ཐུག་པའི་རྗེས་ཐག་གཅོད་དམ།
བར་འདུམ་བྱས་པར་གཉིས་མོས་བྱུང་བའི་སྐབས་སུ་སླད་ཕྱིན་སྔར་འཁོན་ཞེ་འཛིན་བྱ་རྒྱུ་
མེད་ཅེས་པར་དཔེ་འདི་སྤྱོད་པ་མང་།།
༡༡༡ འཁྱགས་དུས་གོས་དང་། ལྟོགས་དུས་ཟས། གང་དང་གང་མཁོ་བ་དེ་དང་དེ་དུས་
ཐོག་ཏུ་སྦྱིན་པ་ནི་དངོས་འབྲེལ་གྱི་རོགས་སྐྱོར་ཡིན་ཟེར་བའམ། ཡང་ན་སྡུག་དུས་གང་
མཁོ་དེ་སྤྲོད་ཀྱི་དྲིན་སྐྱོང་ནུས་པ་གང་ཐོན་བྱས་པ་ཡིན་ཟེར་བ་ལྟ་བུར་སྤྱད་ན་འགྲིག ། །
༡༡༢ འཁྱགས་པ་ཐུག་ན། ཆུ་ལ་དུང་སེམས་སྐྱེ། དཀའ་ངལ་ཆེ་ཤོས་ཤིག་མྱངས་ན། གཞི་
ནས་རྒྱུན་ལྡན་གྱི་ངལ་རྩོལ་རྣམས་ལས་སླ་པོ་ཡིན་པའི་ཚོར་སྣང་སྐྱེ་བ་ཡིན་ཟེར་བ་ལྟ་བུ་
དེ་རིགས་ལ་སྤྱོད་པ་ཡིན།།



དཔེ་ཁོ་ན་བཤད་དེ་བརྗོད་དོན་གསལ་བར་སྟོན་པ། 49
༡༡༣ འཁྱར་རེ་འཁྱོར་རེའི་རྟ་ཐོ་ལས། རང་ཐག་ཆོད་པའི་རྐང་ཐང་དགའ། ལས་འགན་
མཉམ་རུབ་རྐང་ལེན་མི་བྱེད་པའི་རོགས་ཟླ་ཡོད་པ་ལས་མེད་པ་དགའ་ཟེར་བའམ། ཡང་
ན་ཡོང་ཡོང་འཇོན་འཇོན་སྟོང་བཤད་ལ་རེ་བ་བཅོལ་བ་ལས། རང་ཉིད་ཀྱིས་འབད་སྒྲུབ་
བྱེད་པ་དགའ་ཟེར་བ་ལྟ་བུར་སྤྱོད་པ་ཡིན།།
༡༡༤ འཁྱུག་བ་ལྷ་ཡི་ཡུལ་ནའང་ཡོད། མཐུན་པ་སྲིན་པོའི་ཡུལ་ནའང་ཡོད། མཐུན་ཙམ་
དང་མི་མཐུན་ཙམ་ཡོང་བ་ནི་མི་དང་མིའི་བར་གྱི་འབྲེལ་བའི་འཕེལ་འགྱུར་རྒྱན་ལྡན་ཅན་
ཞིག་ཡིན་པའི་རྩོད་སྒྲུབ་ཀྱི་ཆོས་ཉིད་བསྟན་པའོ།།
༡༡༥ འཁྲུག་པ་ལྷ་ཡུལ་དང་། འགྲིག་པ་མི་ཡུལ། དཔེར་ན་གྱོད་ཡ་ཕན་ཚུན་འགལ་ཟླ་
ཆེན་པོ་ཆགས་སྐབས་བར་འདུམ་བྱེད་མཁན་གྱིས་བཤད་སྦྱང་བྱས་ཏེ་མི་འགྲིག་པ་ཡོང་
མི་སྲིད་ཅེས་པ་ལྟ་བུར་སྤྱོད་པ་ཡིན།།
༡༡༦ ག་ལེར་སོང་ན། བོང་བུས་རྒྱལ་ཁམས་འཁོར། འདི་ནི་བྱ་བ་སྒྲུབ་སྐབས་འཚབ་
འཚུབ་དང་རིངས་སྟབས་བྱ་མི་རུང་བར། ངང་སྒུག་ངང་བསྲིངས་ཀྱིས་སྒྱིད་ལུག་མ་བྱས་
ན་ནམ་ཞིག་འདོད་དོན་ལྷུན་གྱིས་འགྲུབ་ངེས་ཡིན་ཞེས་ཁ་ཏ་བྱེད་པ་ལྟ་བུའམ། ཡང་ན་
རང་གིས་བྲེལ་འཚབ་མ་བྱས་པར་རྒྱུན་བསྲིངས་པ་ལ་བརྟེན་ནས་བྱ་བ་ཆེན་པོ་ལེགས་
སྒྲུབ་བྱུང་སོང་ཟེར་བ་སོགས་ལ་སྤྱད་ཀྱང་འགྲིག ། །
༡༡༧ གང་དྲག་བྱས་བས་ཅི་དྲག མི་ཞིག་ལ་རེ་བ་བཅོལ་རུང་། ཁོ་ལའང་ཐབས་ཤེས་
བྱ་རྒྱུ་ཅི་ཡང་མི་འདུག་ཟེར་བ་ལྟ་བུའམ། ཡང་ན་མི་མང་པོ་འཚོགས་ནས་གང་དགའ་ཅི་
ལེགས་གྲོས་བསྡུར་བྱས་ནའང་། སུ་ལ་ཡང་ཐབས་ཤེས་བཟང་པོ་གང་ཡང་མ་རྙེད་ཟེར་བ་
ལྟ་བུར་ཡང་སྤྱད་ཆོག །
༡༡ར གང་མི་ཡོགས་པར། དོ། ཚིག་འགྲེལ། ལྟོ་ཆས་ཕོར་པ་གང་ཟ་མི་ཐུབ་པར་དོ་ཇི་ལྟར་
ཟ་ཟེར་དཔེར་བཀོད།།



50 གཏམ་མཛོད་མེས་པོའི་ཞལ་རྒྱུན།
དོན་འགྲེལ། བྱ་བ་གཅིག་སྒྲུབ་མི་ཐུབ་བཞིན་དུ་ད་དུང་བྱ་བ་གཞན་དག་ཅི་འདྲ་བྱས་
ནས་སྒྲུབ་ཐུབ་ཟེར་བ་ལྟ་བུར་སྤྱོད་པ་ཡིན། ཁྱེད་ཀྱིས་དེ་འདྲ་ཁས་བྱེད་མི་རུང་ཟེར་བའམ།
ཡང་ན་ངས་དེ་འདྲ་མི་འཇོན་ཟེར་བ། ཁོས་དེ་རིགས་བྱེད་མི་ཐུབ་ཟེར་བ་སོགས་གང་མཁོ་
སྐབས་བསྟུན་ཚིག་གྲོགས་ཀྱིས་སྒྱུར་ཆོག །
༡༡༩ གོ་མ་ཆོད་པ་དེ་ལབ་རྒྱུ་མང་། རང་འཁྲིའི་ལས་འགན་སྒྲུབ་མ་ཐུབ་པའི་མི་དེ་ལ།
ཁག་འདོགས་སའི་རྒྱུ་རྐྱེན་མང་པོ་བཤད་རྒྱུ་ཡོང་ཟེར་བ་ལྟ་བུར་སྤྱོད་པ་ཡིན།།
༡༢༠ གོ་ཁ་མ་གཏོགས་ས་མི་ཤེས། ཕ་མ་མ་གཏོགས་མི་མི་ཤེས། འབྲོག་ཁུལ་ལྟ་བུའི་
མི་མེད་ལུང་སྟོང་དུ་འཚར་ལོངས་བྱུང་བའི་ཕྲུ་གུ་སོགས་ལ་སྤྱི་ཚོགས་ཀྱི་ཆ་རྒྱུས་ཅི་ཡང་
མེད་ཅེས་པའམ། ཡང་ན་མི་འཐོམ་སྒྲེ་ཤར་ནུབ་ཀྱི་དབྱེ་བ་མི་ཆོད་པ་ལ་འཕྱ་དམོད་བྱེད་པ་
ལྟ་བུར་སྤྱད་ན་ཡང་ཆོག །
༡༢༡ གོ་ཆོད་མེད་ཀྱང་། གོ་བཀག རང་ཉིད་ལ་ཁ་ཐབས་མེད་ན་ཡང་། གོང་རིམ་ནས་
ལས་གནས་འདིར་བཞག་པ་ཡིན་པས། བརྩི་བཀུར་མི་བྱེད་ཀ་མེད་ཡིན་ཟེར་བ་ལྟ་བུ་དེ་
རིགས་ལ་སྤྱོད་པ་ཡིན།།
༡༢༢ གོམ་གསུམ་སྤོ་དབང་། ཚིག་གསུམ་ཤོད་དབང་། བཙན་ཤེད་ཀྱིས་གནས་ལུགས་རྒྱུ་
མཚན་ཤོད་དུ་མི་འཇུག་པ་སོགས་ལ་སྤྱི་དམངས་ཀྱི་ཁེ་དབང་ལོངས་སུ་སྤྱོད་རྒྱུ་ཡིན་ཟེར་
བ་ལྟ་བུ་དེ་རིགས་ལ་སྤྱོད་པའོ།། (ཁམས་ཁུལ་)
༡༢༣ གོས་ཆེན་ཐང་ལ་བཏིང་ན། བཟོ་ཁོག་ཡིད་ལ་འཆར་དགོས། བྱ་བ་གང་ཞིག་སྒྲུབ་
པའི་འཆར་གཞི་དང་། བྱ་རིམ་སོགས་ཆ་ཚང་གཏན་འཁེལ་བའི་སྐབས་སུ། བྱེད་པ་པོ་རང་
ཉིད་ལ་འདི་ནས་འདི་བྱེད་རྒྱུའི་རྩིས་གཞིའི་གདེང་ཚོད་ཅིག་ཡོད་པ་བྱ་དགོས་ཟེར་བ་ལྟ་བུ་
དེ་རིགས་ལ་སྤྱོད་པ་ཡིན།།



དཔེ་ཁོ་ན་བཤད་དེ་བརྗོད་དོན་གསལ་བར་སྟོན་པ། 51
༡༢༤ གོས་ཆེན་རྒས་ཀྱང་། རི་མོའི་གཞུང་། སྤྱི་ཚོགས་ཀྱི་ཆ་རྒྱུས་སོགས་ཉམས་མྱོང་
ཕུན་སུམ་ཚོགས་པའི་མི་སྣ་ལོ་རྒས་ཀྱང་ཤེས་ཡོན་གཞན་དང་མི་འདྲ་ཟེར་བ་ལྟ་བུ་དེ་
རིགས་ལ་སྤྱོད་པའམ། སྐབས་རེ་བུད་མེད་མཛེས་མ་ལོ་ན་རྒས་རུང་རུས་བཟོ་མཛེས་
ཆོས་ཀྱི་རྗེས་ཤུལ་ད་དུང་མངོན་གྱི་འདུག་ཟེར་བ་ལའང་སྤྱོད་སྲོལ་ཡོད།།
༡༢༥ གྱང་ན་ནིང་ལོག །ཐལ་འཚུབ་ད་ལོ་ལངས། སོང་ཟིན་པའི་དོན་རྩ་རྙིང་པ་གཞི་ནས་
བསྐྱར་སློང་གི་གྱོད་གཞི་བཟོ་བ་ལྟ་བུ་མ་འོས་པ་ཟེར་བ་སོགས་ལ་སྤྱོད་པ་ཡིན།།
༡༢༦ གྲི་རྣོ་མེད་ཀྱིས་ཤ་མི་ཆོད། ཤེས་རིག་དང་འཇོན་ཐང་མེད་པའི་མིས། བྱ་གཞག་
ཆེན་པོ་སྒྲུབ་མི་ཐུབ་ཟེར་བའམ། བློ་ཁོག་དང་ངར་ཤུགས་མེད་པའི་མིས་དྲག་པོའི་དམག་
འཐབ་བྱེད་མི་ཐུབ་ཟེར་བ་ལ་སྤྱོད་པ་ཡིན།།
༡༢༧ གྲོ་མ་གཏིང་ལ་མེད་ན། གྲོ་ལོ་ཁ་ལ་མི་ཐོན། སེམས་ནང་གནད་དོན་མེད་ན། སྐད་
ཆ་དེ་རིགས་ཤོད་མི་སྲིད་ཟེར་བ་ལྟ་བུ་སོགས་རྣམ་པ་བརྒྱུད་ནས་ངོ་བོ་རྟོགས་པའི་རིགས་
ལ་སྤྱོད་པ་ཡིན་ནོ།།
༡༢༨ གྲོག་མ་འགྲོ་འགྲོ་མང་ན། རྐང་ལག་ཐང་ཆུས་འཛིན། སྡོད་ཚུགས་མི་ཟིན་པའི་མི་
དང་། ཡང་ན་བྱ་བྱེད་མང་བའི་མི་ལ་ཐ་ཚིག་སྒྲོག་པ་ལྟ་བུར་སྤྱོད་པ་ཡིན།།
༡༢༩ གྲོག་མ་རྟ་ཐོག་ནས་མི་མངོན། སྔོན་ཆད་འབྲེལ་འདྲིས་ཆེ་བའི་མི་ཡིན་ནའང་། ད་
ལྟ་དབང་ནོར་གྱིས་དྲེགས་ནས་ཁ་ཡ་ཙམ་བྱེད་ཀྱི་མི་འདུག་ཟེར་བ་ལྟ་བུ་དེ་རིགས་ལ་སྤྱོད་
པ་ཡིན།།
༡༣༠ གྲོང་པའི་བ་ཤི་ཡང་། མྱ་ངན་ཞག་གསུམ། མི་གཞན་ལ་ཆག་སྒོ་བྱུང་བ་མཐོང་
དུས་གདུང་སེམས་མཉམ་སྐྱེ་བྱ་དགོས་པ་ལས། གཞན་སྡུག་སྙིང་ཚིམས་སམ་སྣང་མེད་
བག་ཡངས་ཀྱི་སྤྱོད་ཚུལ་འཛིན་མི་རུང་བར་མཐུན་གཤིབ་ཤེས་དགོས་ཟེར་བ་ལྟ་བུར་
སྤྱོད་པའོ།།



52 གཏམ་མཛོད་མེས་པོའི་ཞལ་རྒྱུན། །
༡༣༡ * གྲོང་པ་ཉེ་འདོད་ན། གོང་ཡར་ཚེར་རགས་རྒྱོབས། བོད་ཀྱི་གྲོང་གསེབ་ཏུ་ཁྱིམ་
ཚང་གི་ཐོག་ཁའི་མཐའ་སྐོར་དུ་ཚེར་མ་རྩིག་སྲོལ་ཡོད། དེ་ནི་གཅིག་ནས་ཚེར་རློན་སྐམ་
གསེས་དང་། གཉིས་ནས་རྐུན་མ་འགོག་བྱེད་ཡིན། འདིར་ཁྱིམ་མཚེས་ཐོག་འབྲེལ་ལ་
བརྟེན་རྒྱུ་དངོས་བརླག་ཤོར་དང་། ཕོ་མོའི་འབྲེལ་བ་སོགས་ཀྱི་དོགས་གཞི་དང་རྩོད་གླེང་
མ་བྱུང་སྔོན་འགོག་བྱ་དགོས་ཟེར་བ་ལྟ་བུར་སྤྱོད་པ་ཡིན།།
༡༣༢ * གྲོད་པ་འགྲངས་ཀྱང་། ཞིམ་བློ་མི་བདེ། རོགས་པ་བྱས་ནའང་། ལྷག་བསམ་རྣམ་
དག་དང་ཁ་ཞེ་གཉིས་མེད་ཅིག་བྱས་མ་བྱུང་ཟེར་བ་ལྟ་བུ་དེ་རིགས་ལ་སྤྱོད་པ་ཡིན།།
༡༣༣ གླ་བ་ན་ནིང་ཤི །རིལ་མ་ད་ལོ་འགུལ། འདས་ཟིན་པའི་གནས་ཚུལ་རྙིང་པ་ལ་མི་
སྲིད་པའི་བསྐྱར་རྩོད་སློང་བ་མ་འོས་ཟེར་བ་ལྟ་བུར་སྤྱོད་པར་སྣང་།།
༡༣༤ གླང་ཆེན་མཇིང་བ་སྦོམ་པོ་སྦོམ་རྐྱང་། གྲོག་མ་སྐེད་པ་ཉག་བ་ཉག་རྐྱང་། དབང་
ནོར་གྱིས་དྲེགས་པ་རྣམས་ཁྲིམས་མེད་ལུགས་མེད་རང་འདོད་ལྟར་བྱེད་ཤག་ཤག་དང་།
དབུལ་ཕོངས་ཉམ་ཐག་རྣམས་བརྙས་བཅོས་རྡོག་རྫིས་འཁུར་ཤག་ཤག་གི་ལམ་ལུགས་
ངན་པ་འདི་ལྟ་བུ་ཞེས་སྤྱི་ཚོགས་ཀྱི་ཚུལ་མིན་སྤྱོད་ཚུལ་ལ་ཡིད་མི་རངས་པ་ལྟ་བུར་སྤྱོད་
པ་ཡིན།།
༡༣༥ གླིང་བུ་གཏོང་རྒྱུ་དང་། རྩམ་བ་འགམ་རྒྱུ། སྐབས་རྩ་བ་ནས་མི་མཚུངས་པའི་བྱ་བ་
གཉིས་དུས་གཅིག་ཏུ་སྒྲུབ་རྩིས་བྱེད་མི་རུང་ཟེར་བའམ། ཡང་ན་སྒྲུབ་ཐུབ་ཐབས་མི་འདུག་
ཟེར་བ་ལྟ་བུ་དེ་རིགས་ལ་སྤྱོད་པ་ཡིན།།
༡༣༦ གློ་བར་མ་བན། མཆིན་བའི་སྐྲན། ཕན་སེམས་བཅངས་ཏེ་ཁ་ཏ་བྱས་པ་དེར། ཕར་
ཕྱོགས་ནས་གོ་བ་ལོག་སྒྲུབ་ཀྱིས་འཁོན་དུ་འཛིན་གྱི་འདུག་ཟེར་བའམ། ཡང་ན་མི་གཅིག་
ལ་ཕན་པའི་བྱ་བ་བྱས་པ་ལ་བྱ་ཡུལ་དེས་ཕན་པར་མི་སེམས་པའི་ཁར། འབྲེལ་ཡོད་མི་
གཞན་ཞིག་ལ་ཕོག་ཐུག་བྱུང་སོང་ཟེར་བ་ལྟ་བུ་སོགས་ལ་སྤྱོད་པ་ཡིན།།



དཔེ་ཁོ་ན་བཤད་དེ་བརྗོད་དོན་གསལ་བར་སྟོན་པ། 53
༡༣༧ དགོ་བ་སྤང་ལ་རྒྱུག་ཀྱང་། སྦང་ཐོག་འགྱེལ་རབས་མེད། སྤྱི་ཚོགས་ཐོག་བྱ་གཞག་
འདི་དང་དེ་སྤེལ་མྱོང་ཡང་། ཞབས་འདྲེན་འདི་ཞུས་སོང་ཟེར་བའི་ལོ་རྒྱུས་བགྲང་རྒྱུ་མེད་
ཟེར་བ་ལྟ་བུ་དེ་རིགས་ལ་སྤྱོད་པ་ཡིན།། (ཨ་མདོ་ཁུལ་)
༡༣༨ དགོན་པའི་ཁྱི་ལ་གཞུས་ན། བླ་མའི་ཐུགས་ལ་ཐོག མི་དང་མིའི་བར་གྱི་འབྲེལ་
བ་ལ་ཕྱོགས་ཡོངས་ནས་བལྟ་ཤེས་དགོས་ཏེ། རྒྱབ་རྩ་ཡོད་པའི་མི་ཁས་ཞན་ཡང་། ཕོག་
ཐུག་བཏང་ན་རང་ལ་གྱོང་གུན་རག་རྒྱུ་ལས་མེད་ཟེར་བ་ལྟ་བུ་དེ་རིགས་ལ་སྤྱོད་པ་ཡིན།།
༡༣༩ དགོས་བའི་ལྷ་ཁང་ནག་པོར་བཞག །མི་དགོས་བྲག་ལ་སྐུ་དཀར་གསོལ། རྒྱུ་ནོར་
སོགས་གཏོང་དགོས་ངེས་ཀྱི་རིགས་ལ་མི་གཏོང་བར། བག་མེད་རྒྱས་སྤྲོས་སོགས་མི་
དགོས་སར་ཆུད་ཟོས་གཏོང་བ་ཞེས་པ་ལྟ་བུ་དེ་རིགས་ལ་སྤྱོད་པ་ཡིན།།
༡༤༠ དགྲ་མིས་བསད་པའི་མགོ་ལག རང་གིས་སྒྲུབ་འདོད་ཤིན་ཏུ་ཆེ་ཡང་རྩ་བ་ནས་
སྒྲུབ་མ་ཐུབ་པའི་བྱ་བ་དཀའ་ཚེགས་ཅན་ཞིག་མི་གཞན་གྱིས་ལེགས་སྒྲུབ་བྱས་ནས་ཕན་
འབྲས་བྱུང་ཟེར་བར་སྤྱོད་པའམ། ཡང་ན་མི་གཞན་གྱིས་དཀའ་སྒྲུབ་བྱས་ནས་ཐོབ་པའི་
བྱས་འབྲས་དེ་སོ་སོ་རང་གིས་སྒྲུབ་ཁུལ་འཕྱར་ངོམ་བྱེད་མཁན་ལ་ཟུར་ཟའི་ཚུལ་དུ་སྤྱད་
ནའང་འགྲིག །
༡༤༡ མགར་བ་རང་གི་རལ་གྲིས་བསད། རང་ཉིད་ཀྱིས་བཟོས་པའི་ལམ་ངན་ནམ། ཇུས་
ངན་གྱིས་མཐའ་མ་སོ་སོ་བརླགས་པའམ། འཕུང་བའི་རྒྱུར་གྱུར་པ་ལྟ་བུ་དེ་རིགས་ལ་སྤྱོད་
པ་ཡིན་ནོ།།
༡༤༢ མགོ་སྐྱེས་ཀྱི་རྭ་ཅོ། མིག་ལ་ཟུག རང་གི་དྲིན་གྱིས་བསྐྱངས་པའམ། ཆུང་ངུ་
ནས་སྐྱེད་བསྲིངས་བྱས་པ་སོགས་ཀྱི་གཉེན་ཉེས་རང་ཉིད་ལ་གནོད་པ་བྱེད་པ་ལྟ་བུར་
སྤྱོད་པའོ།།



54 གཏམ་མཛོད་མེས་པོའི་ཞལ་རྒྱུན།
༡༤༣ མགོ་ཐར་ན་དཔུང་པ་འཛུད་པ། ཐོག་མ་རེ་བ་ཆུང་ངུ་ཞིག་བཏོན་པ་དེ་ཁས་བླངས་
པའི་རྗེས་སུ་ཆོག་ཤེས་མེད་པར། སླར་ཡང་གོམ་པ་རེ་རེ་བྱས་ནས་ཧམ་པ་ཇེ་ཆེར་གཏོང་
བའི་སྤྱོད་ཚུལ་ལ་མ་རངས་པ་ལྟ་བུར་སྤྱོད་པ་ཡིན།།
༡༤༤ མགོ་བདེ་པོའི་ཞྭ་མོ་བརླགས་པ། མགོ་བདེ་དྲན་འཕྲུལ་ཧ་ཅང་ཆེ་བའི་མི་ལ་སྐབས་རེ་
མགོ་བདེ་དྲགས་ནས་ཇུས་ཉེས་སམ། ཆག་སྒོ་འཕྲད་པ་ལྟ་བུ་དེ་རིགས་ལ་སྤྱོད་པ་ཡིན་ཞིང་།
འདི་ལ་ཟུར་ཟ་དང་སྙིང་ཚིམས་པའི་གོ་དོན་ཞིག་ཀྱང་ཤུགས་ལ་མཚོན་གྱིན་ཡོད་དོ།།
༡༤༥ མགོ་སྤུ་མེད་ལ། རལ་བའི་ཁྲལ། རང་ལ་ཆ་རྐྱེན་མེད་པར་ལས་འགན་དཀྲིས་བྱུང་
ཟེར་བ་ལྟ་བུར་སྤྱོད་པའམ། ཡང་སྐབས་རེ་ཤེས་རིག་གི་བྱ་གཞག་སྒྲུབ་སྐབས་སོ་སོར་ཆ་
རྐྱེན་དེ་འདྲ་མེད་ཅེས་ཁེངས་སྐྱུངས་བྱེད་པར་ཡང་སྤྱོད་སྲོལ་ཡོད།།
༡༤༦ མགོ་མ་ཚོས་པར། ཀླད་པ་ལྡོག་པ། ཚིག་འགྲེལ། ལུག་མགོ་སོགས་ཟ་སྐབས་སྔོན་
ལ་ཡག་པོ་བཙོས་རྗེས་གཞི་ནས་ཟ་བ་ཡིན་མོད། འདིར་མགོ་མ་ཚོས་གོང་ནས་ཀླད་པ་
ལྕེས་ལྡག་པ་ཞེས་དཔེར་བཀོད།
དོན་འགྲེལ། བྱ་དངོས་གང་ཡིན་པ་དེའི་རྩ་བའི་གནས་ལུགས་ཅི་ཡང་ཤེས་རྟོགས་
མ་བྱུང་བར་མ་ཤེས་ཤེས་མདོག་གིས་དེའི་སྐོར་ལ་འདི་དང་དེ་ཞེས་རྒྱས་བཤད་བྱེད་
མཁན་ཟེར་བ་ལྟ་བུ་དེ་རིགས་ལ་ཟུར་ཟ་བྱེད་པར་སྤྱོད་པ་ཡིན།།
༡༤༧ མགོ་མ་བཏོན་ན་དབོན་བོ། གཡོག་མ་རྒྱུག་ན་གཡོག་བོ། སྤྱི་ཚོགས་རྙིང་པའི་ལམ་
ལུགས་ནང་། དཔོན་པོ་དང་གཡོག་པོ་སོ་སོར་འགན་འཁྲིའི་འོས་འགན་རེ་ཡོད་ཟེར། ཞིང་
བྲན་ལ་ཞིང་བྲན་བདག་པོ་གཞན་གྱིས་བཙན་གནོད་ཕོག་སྐབས་རང་གི་དཔོན་ཁུངས་ལ་
ཞུ་འབོད་བྱེད་དུས་སྤྱོད་པ་མང་།།
༡༤༨ མགོ་མི་ན་བར། ཐི་གུས་བསྡམས་པ། ཚིག་འགྲེལ། ཞིང་འབྲོག་ཁུལ་དུ་མགོ་བོ་ན་
སྐབས་ལྷམ་སྒྲོག་སོགས་ཀྱིས་སྡེམ་པའི་ཡུལ་ཐབས་ཤིག་ཡོད་པ་དཔེར་བཞག་པའོ།།



དཔེ་ཁོ་ན་བཤད་དེ་བརྗོད་དོན་གསལ་བར་སྟོན་པ། 55
དོན་འགྲེལ། བྱེད་མི་དགོས་པའི་ལས་ཀ་བྱས་པ་ལ་བརྟེན་ནས་རང་ཉིད་ལ་རྙོག་དྲ་
དང་ཅ་བསུན་འཕྲད་པ་ལྟ་བུ་དེ་རིགས་ལ་སྤྱོད་པ་ཡིན།།
༡༤༩ མགོ་འོག་ཏུ། ལུས་ཆུག་པ། སྡེ་ཚན་ནམ། ཡུལ་ཚོ། ཐ་ན་ཁྱིམ་ཚང་བཅས་ཀྱི་
འགན་འཁུར་བས་སོ་སོ་རང་ཁོངས་སུ་གཏོགས་པ་རྣམས་བཀའ་ཁྲིམས་དང་། ཡུལ་སྲོལ་
སོགས་ལས་མ་འགལ་བ་ཁྲིམས་མཐུན། སྒྲིག་འཁུར་ཡོང་བ་བྱ་དགོས་ཟེར་བ་ལྟ་བུར་
སྤྱོད་པ་ཡིན།།
༡༥༠ མགོ་རུལ་བ། སྣ་ཡིས་མ་ཚོར་བ། ཚིག་འགྲེལ། རང་གི་མགོ་རུལ་ཟིན་ནའང་དེའི་
རུལ་དྲི་སྣ་ཡིས་ཚོར་མ་ཐུབ་པ་ཞེས་མི་སྲིད་པ་ལྟ་བུ་དཔེར་བཀོད་པའོ།།
དོན་འགྲེལ། རང་དང་རྟག་ཏུ་མཉམ་གཤིབས་ཀྱི་བྱ་བའི་ནང་གནད་དོན་ཚབས་
ཆེན་ཞིག་ལྷགས་ཀྱང་། ད་དུང་དོ་སྣང་རྩ་བ་ནས་མ་བྱས་པ་ཟེར་བ་ལྟ་བུ་ལྷོད་གཡེང་ཆེན་
པོ་བྱེད་མཁན་དེ་རིགས་ལ་སྙིང་ཚིག་སྨྲ་བའི་གཏམ་དཔེ་ཞིག་ཡིན།།
༡༥༡ མགོ་ལ་མེ་ཤོར་ཡང་། འཕུར་ལོང་མེད་པ། ལས་བྲེལ་ཧ་ཅང་ཆེ་བས་ལོང་ཁོམ་ཅུང་
ཟད་ཙམ་ཡང་མི་འདུག་ཟེར་བ་ལྟ་བུར་སྤྱོད་པ་ཡིན།།
༡༥༢ མགོ་ལ་རྭ་མི་འཛུགས་ཀྱང་། རྐང་ལ་ཐི་གུ་མི་འདོགས། ཕན་ཐོགས་པའི་རམ་
འདེགས་མ་ཐུབ་ཀྱང་། གནོད་སྐྱེལ་བའི་རྒྱུ་རྐྱེན་མི་བྱེད་ཟེར་བའམ། བྱ་མི་རུང་ཟེར་བ་ལྟ་
བུར་སྤྱོད་པ་ཡིན།། (མདོ་ཁམས་ཁུལ་)
༡༥༣ མགོ་ལས་དཔུང་པ་མཐོ་བ། གོ་རིམ་ལ་མི་བརྩི་བར་རིམ་པ་འོག་མས། གོང་མ་
ལས་ལྷག་པ་ལྟ་བུ་བྱེད་ཀྱི་འདུག་ཟེར་བ་ལ་སྤྱོད་པ་ཡིན།།
༡༥༤ མགོ་ལས་རྨ་ཆེ་བ། བྱ་དངོས་གང་ཡང་རུང་བ་དེའི་ངོ་བོ་ལས་ཆག་སྒོ་ཆེ་བ་ཡོང་
ཟེར་བ་ལྟ་བུ་དེ་རིགས་ལ་སྤྱོད་པ་ཡིན་ཞིང་། འདི་ལ་མ་འོས་པའམ། ལུགས་དང་མི་མཐུན་
པ་ཟེར་བའི་གོ་བ་ཞིག་ཀྱང་ཤུགས་ལ་ཡོད།།



56 གཏམ་མཛོད་མེས་པོའི་ཞལ་རྒྱུན།
༡༥༥ མགྱོགས་བོས་མ་དེད། འགོར་བོས་མ་ཟིན། ཁ་གཏད་གྱོང་པོ་ཞིག་དང་ཐུག་མ་མྱོང་
བ་དང་། ཉམ་ཆུང་རྣམས་ཀྱིས་འཐབ་མ་ཕོད་པར་ལུས་པའི་མི་ཞིག་རེད་ཟེར་བ་ལྟ་བུར་
སྤྱོད་པ་ཡིན།།
༡༥༦ མགྲོན་པོ་གསར་པར་སྣེ་ལེན་ཆེད། གུ་ཡོག་རྙིང་པ་མེ་ལ་འབུད། ཨ་གསར་གསར་
འགྲོགས་ལ་ངོ་དགའི་ཆེད་དུ་བྱས་ཅན་གྲོགས་རྙིང་པ་ཁྲེལ་མེད་སྡུག་མཐོང་བྱེད་མཁན་གྱི་
མི་ལ་སྤྱོད་པའི་སྟིང་ཚིག་ཅིག་ཡིན་ནོ།།
༡༥༧ འགོ་ལྷས་མ་བསླས་ནས། མཇུག་གི་མདུད་པ་རྒྱག་དགོས། བྱ་བ་གང་ཞིག་ཡིན་
རུང༌། འགོ་བཙུགས་པའི་རྗེས་སུ་དེའི་མཇུག་འཁྱོངས་བ་ཞིག་ངེས་པར་བྱ་དགོས་ཟེར་
བར་སྤྱོད་ཅིང་། ཡང་སྐབས་འགར་རང་གིས་སྦྱར་བའི་རྙོག་དྲ་དེ་རང་ཉིད་ཀྱིས་སངས་
ཐབས་བྱ་དགོས་ཟེར་བ་ལྟ་བུར་སྤྱད་ནའང་ཡོངས་སུ་འགྲིག་པ་ཡིན་ནོ།།
༡༥༨ འགྱིངས་ཆེ་ན། སེང་གེ་གན་རྐྱལ་ལོག ང་རྒྱལ་དང་ཁེངས་དྲེགས་ཆེ་དྲགས་ན་
མཐར་ཐུག་མགོ་རྟིང་ལོག་ཉེན་ཡོད་པས་རང་ཚོད་རང་གིས་འཛིན་ཤེས་པ་ཞིག་བྱ་དགོས་
ཟེར་བའམ། ཡང་ན་སྒྲོབ་ཉམས་ཆེ་དྲགས་ན་ཡོང་རྒྱུ་དེ་ལས་མེད་ཅེས་སྙིང་ཚིམས་བཟླ་བ་
ལྟ་བུ་སྤྱད་ནའང་འགྲིག ། །
༡༥༩ འགྲངས་པ་གཉིད་ཁུག་ཀྱང་། རྟོགས་པ་གཉིད་མི་ཁུག ཁེ་ཕན་རག་མཁན་རྣམས་
འདོད་པ་ཁེངས་ན་ཡང་། གྱོང་གུན་ཕོག་མཁན་ཚོ་ནད་མི་ཐེག་ཟེར་བ་ལྟ་བུ་དེ་རིགས་ལ་
སྤྱོད་པ་ཡིན།།
༡༦༠ འགྲན་ཡ་གཡག་ལ་བཅོལ་ན། རྟ་ཕོའི་རྒྱུ་མ་ལུག དབང་ནོར་དཔུང་སྟོབས་ཡོད་
མཁན་ནམ། ཡང་ན་ཁྲིམས་མེད་ལུགས་འགལ་བྱེད་མི་སོགས་ལ་ཁ་གཏད་བཅར་ན། གྱོང་
གུན་སོ་སོར་རག་རྒྱུ་ལས་མེད་ཟེར་བ་ལྟ་བུ་དེ་རིགས་ལ་སྤྱོད་པ་ཡིན།།



དཔེ་ཁོ་ན་བཤད་དེ་བརྗོད་དོན་གསལ་བར་སྟོན་པ། 57
༡༦༡ འགྲུལ་ལན་གཅིག་བརྒྱབ་པ། ཧལ་ཁྱི་དང་ཕྲད། ཚིག་འགྲེལ། རྩིས་གཞུང་ནང་ས་
བདག་ཧལ་ཁྱི་ནག་པོ་དུས་གང་ལ་ཕྱོགས་གང་དུ་རྒྱུ་བའི་ཚུལ་འཁོད་ཡོད་པ་ལྟར་དེའི་ཚེ་
ཕྱོགས་དེར་འགྲུལ་བསྐྱོད་བྱས་ནས་དེ་དང་འཕྲད་ན་ཆག་སྒོ་ཆེན་པོ་འབྱུང་བར་བཤད་པ་
དེ་དཔེར་བཞག་ཡོད། །
དོན་འགྲེལ། བྱ་བ་གང་ཡིན་རུང་དེ་ཐེངས་གཅིག་བྱས་མ་ཐག་འགལ་རྐྱེན་ཕྲད་བྱུང་
ཟེར་བ་ལྟ་བུར་སྤྱོད་པ་ཡིན།།
༡༦༣ འགྲོ་མི་དགོས་བར་གཉའ་ནང་ལ་ཕྱིན། ལེན་མི་དགོས་པའི་ལྕགས་དོས་གཅིག་
བླངས། ཇུས་འཁྲི་མེད་པའི་བྱ་བ་ཞིག་ལ་སོ་སོས་ཐེ་ཇུས་བྱས་པར་བརྟེན་མཐར་རྙོག་
དྲའི་ནང་ཚུད་པ་མ་ཟད། འགན་འཁྲི་ངེས་ཅན་ཞིག་ཀྱང་མི་འཁུར་ཀ་མེད་བྱུང་བ་ལྟ་བུ་དེ་
རིགས་ལ་སྤྱོད་པ་ཡིན།།
༡༦༣ འགྲོ་བའི་མི་ལ། སྡོད་བའི་སེམས་མེད། སྤྱིར་ན་འགྲོ་རྒྱུ་གཏན་འཁེལ་བའི་མི་ལ་
བག་ཕེབས་ལྷོད་སྡོད་ཀྱི་སེམས་མེད་ཟེར་བ་གོ་སླ་ཡང་། སྐབས་རེ་སྙིང་ཐག་པ་ནས་
མཐུན་ཐབས་མེད་པའི་བཟའ་ཚང་ལྟ་བུར་རེ་ཞིག་འགྲིག་འདུམ་བྱས་ཀྱང་། ཕན་པ་མེད་
ཟེར་བ་ལྟ་བུར་སྤྱོད་པའང་མཐོང་ཐོས་ཡོད།།
༡༦༤ རྒན་མོ་གསེར་འཁུར་གྱི་དུས་ལས། རྟ་པ་མདུང་ཁྱེར་གྱི་དུས་མིན། ཁྲིམས་སྲོལ་
ཡོད་པའི་དུས་བདེ་ཞོད་འཇགས་ཀྱི་སྐབས་སུ་ཡང་ཁྲིམས་དང་རྒྱབ་འགལ་གྱི་བྱ་སྤྱོད་འདི་
འདྲ་སྤེལ་བྱུང་ཟེར་བའམ། སྤེལ་མི་ཆོག་ཟེར་བ་ལྟ་བུར་སྤྱོད་པ་ཡིན།།
༡༦༥ རྒས་རྒས་བཞུགས་དང་། དབུ་དཀར་ལས་ཀྱིས་འཁྲུངས། ན་གཞོན་ཚོས་རྒན་རྒོན་
ལ་འཕྱ་ལད་བྱེད་པའི་ལན་ལ་སྤྱོད་པ་མང་ཞིང་། ཡང་སྐབས་རེ་དུས་ལ་སླེབས་ན་འབྲས་
བུ་སྨིན་ཐུབ་ཟེར་བ་ལ་སྤྱད་ན་ཡང་ཆོག་པ་ཡིན།།



58 གཏམ་མཛོད་མེས་པོའི་ཞལ་རྒྱུན།
༡༦༦ རྒྱ་གར་ལ་རྔ་མ་རྒྱུག་དུས། ར་གཞུག་ལ་བྱེ་ཁྲུས་རྒྱག མིའི་རང་བཞིན་ནི་སྤྱིར་ན་
གཞན་རྗེས་སུ་གཞོགས་རྒྱུག་བྱ་རྒྱུར་དགའ་བ་ཞིག་ཡིན་པས། གཞན་ཚོས་འུར་སྒྲ་རྒྱག་
དུས་རང་ཉིད་ལ་ཆ་རྐྱེན་མེད་ཀྱང་ཨུ་ཚུགས་ཀྱིས་རྗེས་རྒྱུག་བྱེད་པ་ཟེར་བ་ལྟ་བུར་སྤྱོད་པ་
ཡིན་ཞིང་། དཔེའི་ཚིག་ཟིན་ལྟར་ན་བོད་མི་རིགས་ལའང་ཁྲོམ་རར་ཚོང་ཟོག་འགྲན་རྩོད་ཀྱི་
འདུ་ཤེས་སྔར་ནས་ཡོད་པ་མཚོན་གྱིན་མི་འདུག་གམ།།
༡༦༧ རྒྱ་རྒྱུག་པས་བརྡུངས་ན། གསུང་བོད་སྐད་འབྱོན། ཚིག་འགྲེལ། དེ་སྔ་བོད་སྡོད་
ཨམ་བན་དབང་ཤུགས་ཆེན་པོ་ཡོད་དུས། བོད་པ་མི་འཁྱམས་རེ་ཟུང་གིས་རྒྱ་སྐད་ཐར་
ཐོར་བརྒྱབ་སྟེ་གྲོང་གསེབ་ཏུ་རྒྱ་དམག་ཡིན་ཁུལ་གྱིས་ཟ་བེད་བརྡབ་གསིག་བྱེད་པ་དེ་
རིགས་རྫོང་ཁག་ནས་རྫུན་མ་ཡིན་པ་ཤེས་རྗེས་འཛིན་བཟུང་གིས་རྒྱུག་པ་གཞུ་སྐབས་
གཞི་ནས་བོད་སྐད་ཤོར་བ་དཔེར་བཞག་སྟེ། གཡོ་བརྫུ་བྱེད་མཁན་ལ་ཚ་འདྲི་བྱས་ན་དོན་
དངོས་ར་སྤྲོད་བྱེད་ཐུབ་ཟེར་བ་ལྟ་བུ་དེ་རིགས་ལ་སྤྱོད་པ་ཡིན།།
༡༦ར རྒྱ་ཇ་ཞན་ལེ་ཡིན་ནམ། བོད་ཆུ་ངན་ལེ་ཡིན། རྒྱུ་རྐྱེན་གང་ལ་བལྟོས་པ་མ་ཤེས་
ཀྱང་། གང་ལྟར་འཐོབ་འོས་པའི་གྲུབ་འབྲས་དེ་ཐོབ་མི་འདུག་ཟེར་བ་ལྟ་བུར་སྤྱོད་པ་ཡིན།།
(འབྲོག་ཁུལ་）
༡༦༩ རྒྱ་མཚོ་སྐམ་ནུས་ན། སྦལ་པ་འཆི་ནུས། འབྱོར་པ་ལྡན་པའི་མིས་ཁྱིམ་ཚང་བློས་
གཏོང་ནུས་ན། དབུལ་པོའི་ཡོད་ཚད་ཤོར་རྒྱུར་སྐྲག་དགོས་དོན་ཅི་ཡང་མེད་ཟེར་བ་ལྟ་བུ་
དེ་རིགས་ལ་སྤྱོད་པ་ཡིན།།
༡༧༠ རྒྱ་མཚོ་འགྲམ་དུ་བཞག །ཀོ་སྐམ་མཆིལ་མས་སྦྱོང་། ཧ་ཅང་བླུན་རྨོངས་དང་ཐབས་
རྡུགས་པའི་བྱ་བ་མི་རྣམས་གད་མོ་ཤོར་དགོས་པའི་གླེན་སྤྱོད་དེ་རིགས་ལ་འཕྱ་དམོད་ཀྱི་
རྣམ་པའི་སྒོ་ནས་སྤྱོད་པའོ།།



དཔེ་ཁོ་ན་བཤད་དེ་བརྗོད་དོན་གསལ་བར་སྟོན་པ། 59
༡༧༡ རྒྱ་ལུ་འཚར་འཚར་ལ། བྲམ་ཟེ་རྒས། བུ་ཕྲུག་མ་ལོངས་གོང་ལ་ཕ་མ་རྒས་པའམ།
དགེ་ཕྲུག་མ་ཐོན་གོང་ལ་དགེ་རྒན་རྒས་པ་ལྟ་བུ་སོགས་མདོར་ན་ཤུལ་འཛིན་པ་འཚར་
ལོངས་མ་བྱུང་གོང་ལ་འགན་འཁུར་མཁན་རྒས་ཚར་ནས་རྗེས་ཟིན་པ་མི་འདུག་ཟེར་བ་ལྟ་
བུར་སྤྱོད་པའོ།། །
༡༧༢ རྒྱན་ཆ་མེད་ན། ཨ་ནི་རང་ཤུགས་ཡིན། ཚིག་འགྲེལ། བོད་རིགས་ཞིང་གྲོང་ཁུལ་གྱི་
བུ་མོ་མནའ་མར་གཏོང་སྐབས་འབྱོར་འཁོས་ལ་དཔགས་པའི་རྒྱན་ཆ་མ་སྟེར་ན་མི་འགྲིག་
པའི་གོམས་སྲོལ་ཡོད། དབུལ་ཕོངས་ཚོས་རྒྱན་ཆ་བཟོ་མི་ཐུབ་སྟབས་བུ་མོ་རྣམས་སྐྲ་
བཅད་ནས་བཙུན་མ་ཡིན་ཁུལ་མི་བྱེད་ཀ་མེད་དེ་དཔེར་བྱས། །
དོན་འགྲེལ། བྱ་བ་གང་ཞིག་བྱེད་སྐབས་འགྲོ་ཆ་མང་པོ་གཏོང་དགོས་པ་དེ་རིགས་
ལ༑ དཔལ་འབྱོར་གྱི་ཆ་རྐྱེན་དེ་ཙམ་མེད་ན་སྟབས་གང་བདེ་ཞིག་མ་བྱས་རང་བྱས་ཡིན་
ཟེར་བ་ལྟ་བུ་དེ་རིགས་ལ་སྤྱོད་པ་ཡིན།། (གཙང་ཁུལ་）
༡༧༣ རྒྱལ་བཀའ་བློན་པོའི་བསྒྱུར་ཕྱོགས། རྒྱལ་པོའམ། རྒྱལ་ཁབ་ཀྱིས་གཏན་ལ་ཕབ་
པའི་བཀའ་དང་། ཁྲིམས་སོགས་ཡོད་ནའང་། ཞིབ་ཕྲའི་ལག་ལེན་གང་འདྲ་བྱེད་མིན་དེ་
ལག་བསྟར་བྱེད་མཁན་ལ་རག་ལུས་པ་ཡིན་ཟེར་བ་ལྟ་བུར་སྤྱོད་སྲོལ་ཡོད།།
༡༧༤ རྒྱལ་པོ་གླང་དར་གྱི་དབུ་ལ་རྭ་ཅོ་འདུག །འདུག་ལ་ཞུ་ས་མི་འདུག་ཙིག་ཁུང་
ལགས། གོང་རིམ་གྱི་མིས་ཁྲིམས་ལུགས་དང་མི་མཐུན་པའི་བྱ་སྤྱོད་སྤེལ་བ་དངོས་སུ་
མཐོང་ན་ཡང་། འདི་འདྲ་བྱེད་ཀྱི་འདུག་ཟེར་བཤད་ན་འཁོན་ལན་སློག་པར་སྐྲག་ནས་ཤོད་
ས་མི་འདུག་ཅེས་པ་ལྟ་བུར་སྤྱོད་པ་ཡིན་ཞིང་། དཔེ་འདིའི་འབྱུང་ཁུངས་གཏམ་རྒྱུད་ལེ་
ཚན་དྲུག་པའི་ཁོངས་སུ་གསལ་ཡོད།།
༡༧༥ རྒྱལ་པོ་བྱིས་པ་དང་། རྒྱལ་ཁྲིམས་རྩེད་མོ། མི་ལ་ལས་ཁྲིམས་འགལ་ལུགས་
དཀྲུག་ཚོད་མེད་བྱེད་ནའང་སྟངས་འཛིན་བྱེད་མཁན་མེད་པར་བརྟེན་ཧམ་པ་དཔའ་ཐལ་
གྱིས་ངན་སྤྱོད་ཇེ་ཆེར་སྤེལ་བའི་རྒྱུ་རྐྱེན་འདྲེན་པ་ལྟ་བུར་སྤྱོད་པ་ཡིན།།



60 གཏམ་མཛོད་མེས་པོའི་ཞལ་རྒྱུན།
༡༧༦ རྒྱལ་པོའི་བང་མཛོད་ལ། སྤྲང་པོའི་སྟེར་ཚོད། གཞུང་ཕྱོགས་ཀྱི་དཔལ་འབྱོར་
མཛོད་གཉེར་པ་དང་། བླ་བྲང་ངམ། དགོན་པའི་གཉེར་ཕྱག་སོགས་ནས་གཤམ་འོག་གི་
མི་ལ་གཏོང་སྒོ་དང་འགྲོ་ཆ་སྤྲོད་དུས་སྤུས་འབོར་གང་ཐད་ནས་དགོས་ངེས་ཀྱི་ཐོབ་ཐང་ཇི་
བཞིན་སྤྲོད་ཀྱི་མི་འདུག་ཟེར་བ་ལྟ་བུ་དེ་རིགས་ལ་སྤྱོད་པ་ཡིན།།
༡༧༧ རྒྱལ་པོའི་རྒྱལ་ས་མ་བདེ་ན། སྦྲང་པོའི་ཉལ་ས་ག་ལ་བདེ། སྤྱི་ཚོགས་ཡོངས་ལ་
བདེ་འཇགས་ཀྱི་ཁོར་ཡུག་ཅིག་མེད་པ་ཡིན་ན། མི་སྒེར་རམ་ཁྱིམ་ཚང་མི་རེ་ངོ་རེར་
ཡང་བག་ཕེབས་ཀྱི་འཚོ་བ་བདེ་སྐྱིད་ལྡན་པ་ཞིག་ག་ལ་ཡོང་ཐུབ་ཟེར་བ་ལྟ་བུར་སྤྱོད་
པ་ཡིན།། །
༡༧༨---༡ རྒྱལ་སྲིད་རྒྱལ་པོའི་སྐུ་བསོད། སྲིད་དོན་བློན་པོའི་བྱེ་བྲག རྒྱལ་པོའམ། ཡང་
ན་རྒྱལ་ཁབ་ཅེས་གཟི་བརྗིད་དང་སྙན་གྲགས་ཆེ་ན་ཡང་། ཞིབ་ཕྲའི་སྲིད་དོན་གྱི་བྱ་གཞག་
བཟང་ངན་ཇི་བྱེད་རིམ་པ་ཁག་གི་དབང་ཆ་ལག་བསྟར་བྱེད་མཁན་གྱི་ལག་ན་ཡོད་ཟེར་བ་
ལྟ་བུ་དེ་རིགས་ལ་སྤྱོད་པ་ཡིན།།
༡༧༨---༢ རྒྱུ་ཕུན་སུམ་ཚོགས་པ་ལ། ལག་ལེན་རྣམ་པར་མ་དག་པ། འཛུགས་སྐྲུན་གྱི་
ལས་གྲྭ་ལྟ་བུར་མཚོན་ན་རྒྱུ་འགྲོ་གྱ་ནོམ་པ་ཞིག་གཏོང་རྒྱུ་ཡོད་ན་ཡང་། ལས་ཀ་ལས་
མཁན་གྱིས་ལག་བསྟར་ཡག་པོ་མ་བྱས་པར་ཨར་ལས་ཀྱི་སྤུས་ཚད་མཐའ་ཞན་ལས་བྱུང་
མི་འདུག་ཟེར་བ་དེ་རིགས་ལ་སྤྱོད་པ་ཡིན།།
༡༧༩ རྒྱུ་གཏོང་མི་དགོས་པའི། ལྷ་དབུ་ཆེན་པོ། འགྲོ་གྲོན་ཉུང་ངུ་ལས་གཏོང་མི་དགོས་
པར་དོན་དག་ཆེན་པོ་སྒྲུབ་དགོས་ཟེར་བ་དང་། ཡང་ན་དངུལ་སྤྲོད་མི་དགོས་པར་ཅ་ལག་
ཡག་པོ་འཐོབ་རེ་བྱེད་མཁན་སོགས་ལྟ་བུར་ཟུར་ཟ་བྱེད་པར་སྤྱོད་པ་ཡིན།།
༡༨༠ རྒྱུ་ཕར་སོང་གི །གཏམ་ཚུར་ལྷགས། གྱོང་གུན་རང་ཕྱོགས་ལ་ཕོག་ན་ཡང་། ད་དུང་
གྱོད་གཞིའི་ལེ་ཁག་ཚུར་འགེལ་བྱེད་ཀྱི་འདུག་ཟེར་བ་ལྟ་བུར་སྤྱོད་པ་ཡིན།།



དཔེ་ཁོ་ན་བཤད་དེ་བརྗོད་དོན་གསལ་བར་སྟོན་པ། 61
༡༨༡ རྒྱུ་མ་ཆད་ནའང་། གསོན་པོའི་རེ་བ། བྱ་བ་གང་ཞིག་སྒྲུབ་འདོད་པ་དེའི་རྒྱུ་རྐྱེན་
ཡོངས་སུ་བྲལ་ན་ཡང་། ད་དུང་རེ་ཐག་མ་ཆོད་པ་ལྟ་བུ་དེ་རིགས་ལ་སྤྱོད་པ་ཡིན།། །
༡༨༢ རྒྱུ་ཡོད་ན་བུ་མོ་སྤུན་མཆེད། རྒྱུ་མེད་ན་བུ་མོ་གཡོག་མོ། སྤྱི་ཚོགས་ཐོག་གཉེན་ཉེའི་
བརྩེ་དུང་དང་ལ་རྒྱ་ལས་ཀྱང་། རྒྱུ་ནོར་ཡོད་དང་མེད་དེ་གཙོ་ཆེ་བར་བརྩི་བའི་དར་སྲོལ་
ངན་པ་དེ་རིགས་ལ་ཟུར་ཟ་བྱེད་པར་སྤྱོད་པའོ།།
༡༨༣ རྒྱུ་ལ་མེད་ན། བཅོས་ལ་དཀའ། གཤིས་རྒྱུད་རྩུབ་པའི་མི་ལ་བསླབ་བྱ་ཇི་ལྟར་
བརྒྱབ་ཀྱང་ཞི་ཞིང་དུལ་བ་ཞིག་ཏུ་བཅོས་དཀའ་བ་ཡིན་ཟེར་བ་ལྟ་བུ་དེ་རིགས་ལ་སྤྱོད་པ་
ཡིན་ཞིང་། འོན་ཀྱང་བཅོས་སུ་མེད་ཅེས་བཤད་པ་མ་ཡིན་པ་ནི་སྨོས་ཅི་དགོས།།
༡༥༤ རྒྱུའི་བདག་པོ་སླེབས་དུས། སླ་ངའི་ལྷན་པ་བཀོག ཚིག་འགྲེལ། དཔེར་ན་ལྕགས་
ཀྱི་སླ་ང་ཞིག་གཡར་ནས་ཡུན་རིང་བེད་སྤྱོད་བཏང་མཐར་མཐིལ་རྡོལ་བར་ལྷན་པ་བརྒྱབ་
ནས་ད་དུང་བཀོལ་སྤྱོད་བྱེད་བཞིན་སྐབས། བདག་པོ་སླ་ང་ལེན་པར་ཡོང་དུས་ལྷན་པ་དེ་
ཡང་བཀོག་པ་ལྟ་བུ་ཞེས་དཔེར་བྱས། །
དོན་འགྲེལ། ཚུར་རང་ལ་ཕན་ཆེན་པོ་བཏགས་ཟིན་ན་ཡང་། ཕར་ལ་ཁེ་ཕན་ཏིལ་
འབྲུ་ཙམ་ཡང་ཤོར་དོགས་བྱེད་མཁན་གྱི་མི་ཐ་ཤལ་དེ་རིགས་ལ་སྟིང་ཚིག་སྒྲོག་པར་སྤྱོད་
པ་ཡིན།། (མདོ་ཁམས་ཁུལ་)
༡༨༥ རྒྱུག་ར་བྲག་ལ་བྱས་ན། རྟ་ལས་ར་མགྱོགས། འཇིག་རྟེན་གྱི་བྱ་གཞག་ཀུན་ལ་
མཁས་པ་ནི་ཡོང་མི་སྲིད་པས། དམིགས་བསལ་གྱི་བྱ་ལས་བྱེ་བྲག་པ་རེ་ཟུང་ལ་སྙན་
གྲགས་ཅན་གྱི་མཁས་པ་ལས་ཀྱང་། སྐྱེ་བོ་ཐ་མལ་པ་མཁས་ཤིང་བྱང་ཆུབ་པ་ཡོང་ཟེར་བ་
ལྟ་བུར་སྤྱོད་པ་ཡིན།།
༡༨༦ ས་ལྷུ་བཞིའི་རྒྱུན་ཐག་སྲ་ན། ས་གྱེན་ཐུར་མེད་པར་རྒྱུག་ཆོག དཔེར་ན་རང་སོ་
སོས་དཔལ་འབྱོར་གྱི་འགྲོ་གྲོན་ཐོགས་པ་མེད་པ་ཞིག་གཏོང་རྒྱུ་ཡོད་ན། འཛམ་གླིང་གི་



62 གཏམ་མཛོད་མེས་པོའི་ཞལ་རྒྱུན།
མཛེས་ལྗོངས་གྲགས་ཅན་གང་སར་སྤྲོ་འཆམ་ལ་འགྲོ་ཆོག་ཟེར་བ་ལྟ་བུ་དེ་རིགས་ལ་སྤྱད་
ན་འགྲིག །(ཨ་མདོ་ཁུལ་)
༡༨༧ སྒལ་པས་འདྲོངས་ཀྱང་། རྩིབས་མས་མི་འདྲོངས། དེ་སྔ་ཁྲལ་འུལ་ལྕི་ལ་མང་བ་
དེ་འདྲ་རེ་ཞིག་འཁྱོལ་རུང་། ཡུན་རིང་འཁྱོལ་ཐབས་མི་འདུག་ཟེར་བར་སྤྱོད་པ་མང་ཞིང་།
སྐབས་རེ་འཁྱེར་འཁོས་བཟང་བ་ཚོས་ཐེག་ན་ཡང་། འཁོས་ཞན་རྣམས་ཀྱིས་ཐེག་མི་ཐུབ་
ཟེར་བ་ལྟ་བུར་སྤྱད་ཀྱང་ཆོག་པ་ཡིན།།
༡༨༨---༡ སྒོ་ངས་བྲག་ལ་རྡུང་བ། ཐུབ་ཐབས་མེད་པའི་དགྲ་ལ་འཛིང་བའམ། དབང་
ཤུགས་བཙན་པོའི་མི་ལ་ཁ་གཏད་བཅར་བ་སོགས་གླེན་རྟགས་ཀྱི་བྱ་བ་བརྩམས་ན་རང་
ཉིད་འཕུང་བ་ཞིག་ལས། ཡོང་རྒྱུ་གཞན་མེད་ཟེར་བ་ལྟ་བུར་སྤྱོད་པ་ཡིན།།
༡༨༨---༢ སྒོ་ང་མཐོང་དུས་ཨ་ལུ་ལུ། བྱེའུ་ཕྲུག་མཐོང་དུས་ཨ་ཙི་ཙི། ཨ་ལུ་ལུ་ཟེར་བ་
གཙང་ཁུལ་གྱི་ཡུལ་སྐད་ངོ་མཚར་ཆེ་བའི་མཚོན་བྱེད་ཅིག་ཡིན་ཞིང་། བཟའ་རྒྱུའམ་ཁེ་
བཟང་ཞིག་མཐོང་ན་རྣ་འབྱོག་ཀྲོང་ཀྲོང་གིས་དགའ་པོ་བྱེད་པ་དང་། དཀའ་ཉེན་ཞིག་མཐོང་
ན་ཞེད་སྣང་གིས་གཡོལ་ཐབས་བྱེད་ཀྱི་འདུག་ཟེར་བ་ལྟ་བུ་དེ་རིགས་ལ་སྤྱོད་པ་ཡིན།།
(གཙང་ཁུལ་)
༡༨༩ སྒོག་པ་ལྐོག་ལ་ཟོས་ཀྱང་། སྒོག་དྲི་ངོས་ལ་ཁ། བྱ་བ་ངན་པ་ལྐོག་ཏུ་བྱས་ན་ཡང་།
རྗེས་ཤུལ་ངན་འབྲས་དངོས་སུ་ཕྱིར་མངོན་རྒྱུ་ནི་འགོག་ཐུབ་ཐབས་མེད་པ་ཞིག་ཡིན་ཟེར་
བ་ལྟ་བུའི་རིགས་ལ་སྤྱོད་པ་ཡིན།།
༡༩༠ སྒོག་པ་རང་གིས་ཟོས་ན་ཁ་ཚ། མིས་ཟོས་ན་མིག་ཚ། བྱ་བ་རང་ཉིད་ཀྱིས་བྱས་
ན་ལེགས་པར་སྒྲུབ་མི་ཐུབ་ལ། མི་གཞན་དག་སྒྲུབ་ཏུ་མི་འཇུག་པའམ། སྒྲུབ་ན་མི་འདོད་
པའི་ཀོ་ལོང་བྱེད་མཁན་གྱི་མི་ཐ་ཤལ་དེ་རིགས་ལ་ཟུར་ཟ་བྱེད་པར་སྤྱོད་པ་ཡིན།།
༡༩༡ སྒྱེ་མོ་སྟོང་བས། རང་འཚོ་མི་ཟིན། ཆགས་ས་རྟེན་སའམ། བཟའ་རྒྱུ་འཐུང་རྒྱུ་ཅི་
ཡང་མེད་པར་འཚོ་ཐབས་མི་འདུག་ཟེར་བ་ལྟ་བུར་སྤྱོད་པ་ཡིན།།



དཔེ་ཁོ་ན་བཤད་དེ་བརྗོད་དོན་གསལ་བར་སྟོན་པ། 63
༡༩༢ སྐྱེ་མོ་ངན་ཡང་། སྐྱེ་ལུང་ལྕགས་ཐག རང་ཉིད་ཁ་ཐབས་ཞན་ཡང་། རྒྱབ་བདག་ཨམ་
ཐང་ཞིག་ཡོད་ཟེར་བའམ། ཡོད་པ་རེད་ཟེར་བ་སོགས་སྐབས་བསྟུན་བསྒྱུར་ཏེ་སྤྱད་ཆོག །
༡༩༣ སྒྲུབ་བ་འགྲོ་འགྲོ་འབེལ་ན། སྲིན་པོའི་ཡུལ་ལ་སླེབས་ཡོང་། གང་ས་གང་ལ་རྒྱུག་རྒྱུག་
མང་དྲགས་ན། ཆག་སྒོ་ཆེན་པོ་འཕྲད་པར་སླེབས་ཉེན་ཡོད་ཟེར་བ་ལྟ་བུར་སྤྱོད་པ་ཡིན།།
༡༩༤ སྒྲོན་མེ་འོད་སྣང་གསལ་ཡང་། རང་གི་ཞབས་ར་མི་མཐོང་། གཞན་སྐྱོན་བརྗོད་པར་
མཁས་ན་ཡང་། རང་སྐྱོན་རང་གིས་མཐོང་མི་ཐུབ་ཟེར་བ་ལྟ་བུ་དེ་རིགས་ལ་སྤྱོད་པ་ཡིན།།
༡༩༥ བརྒྱ་བཤད་སྟོང་ལ་བབ་ཀྱང་། ཡོས་ལ་འབབ་རྒྱུ་རྩམ་པ། སྐད་ཆ་མང་པོ་ཇི་ལྟར་
བཤད་ནའང་། དོན་གྱི་འབབ་ས་གཅིག་ཁོ་ན་ལས་མི་འདུག་ཟེར་བའམ། ཡང་ན་བརྒྱ་
བཤད་སྟོང་བཤད་ཅི་ཙམ་བྱས་ཀྱང་། བསྒྲུབ་བྱའི་དོན་ཐོག་ཏུ་འཁེལ་བ་ཞིག་དགོས་པ་
ཡིན་ཟེར་བ་སོགས་ལ་སྤྱོད་པ་ཡིན།། །།
༡༩༦ བརྒྱ་ཐམ་པའི་གྲལ་མགོར་མ་སླེབས་ཀྱང་། སྟོང་ཐམ་པའི་གྲལ་གཞུག་མ་ལུས་ཙམ།
སློབ་སྦྱོང་ངམ་བྱ་ལས་གང་ལ་ཞུགས་རུང་མ་མཐའི་རེ་འདུན་འདོན་པ་ལ་སྤྱོད་པ་དང་།
ཡང་སྐབས་རེ་རང་སོ་སོ་མཐའ་གྲས་སུ་མ་ལུས་ཙམ་ཡོད་ཟེར་བའམ། ལུས་མི་ཡོང་ཟེར་
བ་སོགས་ལ་སྤྱོད་མཁན་ཡང་ཡོད།།
༡༩༧ བརྒྱའི་ནང་ནས་བདམས། སྟོང་གི་དཀྱིལ་ནས་བསྒྲུགས། མང་པོའི་ཁྲོད་ནས་
འདེབས་འདེམས་སྒྲུག་སྒྲུབ་བྱས་པ་ཡིན་ཟེར་བའམ། བྱེད་པ་ཟེར་བ། བྱ་དགོས་ཟེར་བ་
སོགས་བདག་གཞན་དུས་གསུམ་སྐབས་དང་བསྟུན་ནས་སྤྱད་ཆོག །
༡༩༨ ང་གཅིག་མིན་ན། སུ་གཅིག་ཡིན། ང་རྒྱལ་ཁེངས་དྲེགས་ཀྱི་རྒྱགས་པས་མི་གཞན་
དག་མིག་ནང་མི་འཇོག་པ་སོགས་གཟུ་ལུམ་གྱི་སྤྱོད་ཚུལ་ལ་མ་རངས་པ་ལྟ་བུར་སྤྱོད་པ་
དང༌། ཡང་ན་སྤྱི་ཚོགས་ཀྱི་ཉམས་མྱོང་མེད་པའི་གཞོན་སྐྱེས་ལ་དེ་ལྟར་བྱེད་མི་ཉན་ཞེས་
བསླབ་བྱ་བྱེད་པ་ལྟ་བུར་སྤྱད་ནའང་ཆོག་པ་ཡིན།།



64 གཏམ་མཛོད་མེས་པོའི་ཞལ་རྒྱུན།
༡༩༩ང་སྦགས་ལས་བཟོས་པ་དང་། ཁྱོད་ལྕགས་ལས་གྲུབ་པ། འཛིང་མོ་ཐུག་དུས་ཕོ་འདྲ་
འདྲ་མཉམ་མཉམ་ཡིན་པས་སྐྲག་དགོས་དོན་ཅི་ཡང་མེད་ཟེར་བ་ལྟ་བུ་དེ་རིགས་ལ་སྤྱོད་
པ་མང་ཞིང་། ཕན་ཚུན་ལ་རོགས་ཟླ་ཡོད་ན་ང་ཚོ་དང་། ཁྱོད་ཚོ་ཞེས་བསྣན་ན་འགྲིག །
༢༠༠ ང་ཤི་བས་མ་གཏོགས། བོང་བུ་སློང་སྟངས་དེ་འདྲ་མ་རེད། མི་ཞིག་གིས་བྱ་བ་གང་
ཞིག་བྱེད་པར་རྩོམ་པ་ན་དེ་བྱེད་སྟངས་བྱེད་ལུགས་ཇི་བཞིན་མི་ཤེས་པ་མཐོང་དུས། ངས་
བྱས་ན་དེ་འདྲ་མ་རེད་ཟེར་བ་ལྟ་བུའི་སྐབས་སྤྱོད་པའི་ཁ་མཚར་གྱི་གཏམ་དཔེ་ཞིག་ཡིན་
ཞིང་། འདིའི་འབྱུང་ཁུངས་དམངས་སྒྲུང་གི་བཤད་ཚུལ་ལེ་ཚན་དྲུག་པའི་ཁོངས་སུ་གསལ་
བར་གཟིགས།།
༢༠༡ ངང་པ་མཚོ་ལ་འབབ་པར། ཉ་མོ་སྐྲག་དོན་མེད། རྒྱུན་ལྡན་རང་བཞིན་གྱི་བྱ་བར་
འདྲོག་མགོ་ལང་དོན་མེད་ཟེར་བའམ། ཡང་ན་སོ་སོའི་བྱ་གཞག་སོ་སོས་སྒྲུབ་པར་ཕན་
ཚུན་ཐེ་གཏོགས་བྱེད་དགོས་དོན་ཅི་ཡོད་ཟེར་བ་ལྟ་བུ་སོགས་ལའང་སྤྱད་ཆོག་པ་སྐབས་
དང་བསྟུན་ན་འགྲིག །
༢༠༢ ངང་པ་མཚོ་ལ་འབབ་པར། སྔ་བལྟ་ཕྱི་བལྟ། བྱ་བ་ཆེན་པོ་གང་ཞིག་བྱེད་ནའང་སྔོན་
ལ་འདས་པའི་གནས་ཚུལ་དང་། མ་འོངས་པའི་མཇུག་འབྲས་སོགས་ཡུལ་དུས་གནས་
སྐབས་ཀྱི་ཆོ་བབ་གང་ཅིའི་ཐད་བསམ་ཞིབ་ནན་ཏན་བྱ་དགོས་ཟེར་བ་ལྟ་བུ་དེ་རིགས་ལ་
སྤྱོད་པ་ཡིན།། །
༢༠༣ ངམ་ཤོད་བྱེ་མས་རྐང་པ་ཚིག །དེ་ནས་འམ་བུ་སྦྱང་ལ་ཚུད། མཆན། ངམ་ཤོད་ནི་
བསམ་ཡས་དགོན་པའི་གཙང་གཞུང་དང་། འམ་བུ་ཞེས་པ་ནི་ང་རང་ཟེར་བའི་དོན་ཡིན།
དོན་འགྲེལ། སྣ་བསུན་ཐེངས་གཅིག་འཁེལ་བས་བསླབ་བྱ་ཟབ་མོ་ཞིག་ཐོབ་བྱུང་
བར་བརྟེན། ད་ཆ་བྱ་བ་ཇི་ལྟར་བྱ་དགོས་པ་གསལ་པོ་ཤེས་ཀྱི་ཡོད་ཟེར་བ་ལྟ་བུ་དེ་རིགས་
ལ་སྤྱོད་པ་ཡིན་ཞིང་། རྒྱ་རིགས་ཀྱི་གཏམ་དཔེར”འོབས་སུ་ཐེངས་གཅིག་ལྷུང་ན། ཤེས་
རབ་ཐེངས་གཅིག་འཕེལ་” ཟེར་བ་དང་དོན་གཅིག་ཡིན།།



དཔེ་ཁོ་ན་བཤད་དེ་བརྗོད་དོན་གསལ་བར་སྟོན་པ། 65
༢༠༤ ངུ་མཁས་དྲགས་ན། གད་མོ་དང་ནོར་ཡོང་། རྫུན་དང་གཡོ་ཁྲམ་བཤད་དྲགས་ན།
མཐའ་མ་རྫུན་མཐིལ་དེ་བས་གསལ་པོ་རྟོགས་ཐུབ་པའི་རྒྱུ་རྐྱེན་དུ་འགྲོ་བ་ལས། ཡོང་རྒྱུ་
གཞན་མེད་ཟེར་བ་ལྟ་བུ་དེ་རིགས་ལ་སྤྱོད་པ་ཡིན།།
༢༠༥ ངོ་གཉེར་མ་དང་། མིག་མཆི་མ། ལུས་ལ་དཀའ་སྦྱོང་དང་སེམས་ལ་སྡུག་བསྔལ་
གྱི་ཚོར་བ་དྲག་པོ་རྒྱུན་མ་ཆད་པར་མྱོང་དགོས་བྱུང་ཟེར་བའམ། མྱོང་ནས་སྡོད་དགོས་པ་
ཞིག་ཡོང་ཉེན་ཡོད་ཟེར་བ་སོགས་སྐབས་དང་བསྟུན་ནས་སྤྱད་ཆོག །
༢༠༦ དངོས་གྲུབ་མི་དགོས། མཛོག་མགོ་གློད་རོགས་གནང་། དཔེར་ན་མི་ཞིག་གིས་ཁེ་
ལས་གཅིག་ལ་མ་རྐང་བཞག་ན་ཁེ་བཟང་ལྡབ་ལོག་འཐོབ་ཐུབ་ཟེར་བར་ཡིད་ཆེས་ཀྱིས་
མ་རྐང་བཞག་ཀྱང་། ཁེ་འབབ་རག་མ་ཐུབ་པའི་གོང་ཁེ་ལས་དེ་ཧ་ལོག་ཚུལ་ཐོས་སྐབས་
མ་རྐང་འཇོག་མཁན་དེས། ད་ཆ་ཁེ་བཟང་མ་བྱུང་རུང་མ་རྐང་ཕར་བཞག་པ་དེ་ཕྱིར་སློག་
བྱ་རོགས་ཟེར་བ་ལྟ་བུ་དེ་རིགས་ལ་སྤྱོད་པ་ཡིན་ཞིང་། གཏམ་དཔེ་འདིའི་འབྱུང་ཁུངས་
དམངས་སྒྲུང་གཏམ་རྒྱུད་ལེ་ཚན་དྲུག་པའི་ཁོངས་སུ་གསལ་ཡོད་པས་དེ་ལ་གཟིགས།།
༢༠༧ རྔ་གོག་བརྡུངས་ན། གཟེར་གོག་འཕར། མཆན། འདིར་གོག་ཅེས་པ་ནི་རྙིང་པའི་
དོན་ཡིན། །
དོན་འགྲེལ། གནད་དོན་རྙིང་པ་བསྐྱར་སློང་བྱས་ན། དེ་དང་འབྲེལ་བ་ཡོད་པའི་རྙོག་
གཞི་རྙིང་པ་གཞན་དག་མང་པོ་བསྐྱར་དུ་ལངས་ཡོང་ཉེན་ཡོད་ཟེར་བ་ལྟ་བུ་དེ་རིགས་ལ་
སྤྱོད་པ་ཡིན།།
༢༠༨ རྔ་རྡིང་རྒྱུག །དུ་བ་ལངས་རྒྱུག རང་དང་འབྲེལ་བ་མེད་རུང་སྐད་ཅོར་རམ། ཟང་
ཟིང་། མི་ཚོགས་སོགས་གང་དུ་ཡོད་ས་དེར་རྒྱུག་མཁན་ཟེར་བ་ལྟ་བུ་དེ་རིགས་ལ་སྤྱོད་པ་
ཡིན་ཞིང་། བོད་ཀྱི་དམངས་སྲོལ་ལ་དུས་ཆེན་ནམ། འདུ་འཛོམས་ཀྱི་བྱེད་སྒོ་སྤེལ་སྐབས་
རྔ་རྡུང་བ་དང་། བསང་དུད་གཏོང་བའི་གོམས་སྲོལ་ཡོད་པ་དེ་མཚོན་གྱི་ཡོད།།



66 གཏམ་མཛོད་མེས་པོའི་ཞལ་རྒྱུན།
༢༠༩ རྔ་མོང་ཆེ་རུང་སྒོ་ཕྱུགས། རི་བོང་ཆུང་ཡང་རི་དྭགས། དཔེར་ན་ཚོང་ཁང་ཞིག་
འབྱོར་སྟོབས་ཆེན་པོ་ཡོད་རུང་། མ་དངུལ་གཞན་ནས་གཡར་བ་དང་། ཁེར་རྐྱང་འཁོས་
ཀ་ཆུང་ཡང་རང་ཐག་ཆོད་པའི་རྒྱུ་ནོར་ཡིན་ཟེར་བ་ལྟ་བུ་དེ་རིགས་ལ་སྐབས་དང་བསྟུན་
ནས་སྤྱོད་པ་ཡིན།།
༢༡༠ རྔ་ཚིགས་ལ་དཔག་པའི་འཆམ་ཚིགས། ཁ་གཏད་ཕྱོགས་ཀྱི་བྱེད་སྟངས་དང་། ཤོད་
ཕྱོགས་སོགས་ཅི་འདྲ་བྱེད་པ་དེ་ལ་དཔག་པའི་ལན་སློག་རྒྱུ་ཞེས་བཟང་ངན་ནམ། རིང་
ཐུང་། འཇམ་རྩུབ་སོགས་གང་ཞིག་ཡིན་ནའང་། ཕ་རོལ་པོའི་བྱེད་བབ་ལ་བལྟས་ནས་གང་
ལ་དེ་འཚམ་གྱི་ལན་འཇལ་བའི་ནུས་པ་ཡོད་ཟེར་བ་ལྟ་བུ་ཡིན། (རྔ་གདང་ལ་དཔག་པའི་
འཆམ་སྟངས་)ཟེར་བའང་གོང་དང་དོན་གཅིག་གོ།
༢༡༡ སྔ་ཆར་མ་ཆད། དགོང་ཆར། རྙོག་དྲ་གཅིག་ཐག་མ་ཆོད་གོང་ལ་རྙོག་དྲ་གཞན་
ཞིག་ལངས་པ་ལྟ་བུའམ། ཡང་ན་ཆག་སྒོ་གཅིག་ཐོག་ཉིས་རྩེག་བྱུང་བ་ལྟ་བུ་དེ་རིགས་ལ་
སྐབས་དང་བསྟུན་ནས་སྤྱོད་པ་ཡིན།།
༢༡༢ སྔ་དྲོ་ར་དང་། དགོང་དྲོ་ལུག སྐབས་རེ་ཡིན་ཟེར་བ་དང་། སྐབས་རེ་མིན་ཟེར་བ་
སོགས་ཁ་མི་བརྟན་པའི་མི་ལ་ཟུར་ཟ་བྱེད་པ་སོགས་ལ་སྤྱོད་པ་ཡིན།།
༢༡༣ སྔ་དྲོ་བླ་མ་ལས་དམ་བ། དགོང་ཉེ་གནས་ལས་བྲེལ་བ། མཆན། བླ་མ་ནི་སྤྱི་ཚོགས་
ཐོག་དལ་ཤོས་དང་། ཉེ་གནས་ཏེ་བླ་མའི་ཞབས་ཕྱི་ནི་བྲེལ་ཚ་ཤོས་ཀྱི་དཔེར་བཀོད་པའོ།།
དོན་འགྲེལ། ལས་ཀ་འགོ་ཚུགས་པ་ནས་བཟུང་བསྟར་ཆགས་ཀྱི་འབད་རྩོལ་མ་བྱས་པར་
དུས་ཚོད་ཡོད་དུས་ཉ་བེ་ཉོབ་བེ་བྱས་ཏེ་སྡོད་པ་དང་། དུས་ལ་གཏུགས་སྐབས་བྲེལ་བྲེལ་
འཚུབ་འཚུབ་བྱེད་མཁན་གྱི་སྤྱོད་ཚུལ་ལ་འཕྱ་དམོད་བྱེད་པ་ལྟ་བུ་དེ་རིགས་ལ་སྤྱོད་པ་ཡིན།།
༢༡༤ སྔ་མ་ཁ་བརྡབས་པར། མཇུག་མ་དགོད་མ་ཤོར། མི་གཞན་ལ་གོད་ཆགས་དང་།
ཇུས་ཉེས་སོགས་བྱུང་བར་གཞན་སྡུག་ལ་སྙིང་ཚིམ་མམ། འཕྱ་དགོད་སོགས་གཏན་ནས་



དཔེ་ཁོ་ན་བཤད་དེ་བརྗོད་དོན་གསལ་བར་སྟོན་པ། 67
བྱེད་མི་རུང་། སྲིད་པ་འདི་རུ་ལེགས་ཉེས་ཅི་ཡང་འཁོར་ནས་འོང་སྲིད་པས་རྐྱེན་ངན་དེ་
འདྲ་བ་ནམ་ཞིག་རང་ཉིད་ལའང་མི་འབྱུང་བའི་ངེས་པ་རྩ་བ་ནས་མེད་ཟེར་བ་ལྟ་བུར་སྤྱོད་
པ་ཡིན།།
༢༡༥ སྔ་མ་མ་རྙེད། ཕྱི་མ་བརླགས། བྱ་བ་གཅིག་འབད་པས་སྒྲུབ་བཞིན་རུང་ད་དུང་མ་
འགྲུབ་པའི་གོང་ལ། བྱ་བ་གཞན་ཞིག་སླར་ཡང་ཐོར་ཞིག་ཏུ་སོང་བ་ལྟ་བུའམ། ཡང་ན་
བྱ་བ་གཅིག་ལེགས་འགྲུབ་མ་བྱུང་བར་བྱ་བ་མང་པོ་འགོ་འཛུགས་པ་དེ་ནི་མཐའ་མཇུག་
གཅིག་ཀྱང་མཐར་མི་ཕྱིན་པའི་ཉེན་ཁ་ཡོད་ཅེས་པ་ལྟ་བུར་སྤྱད་ཀྱང་ཆོག །
༢༡༦ སྔར་མགོ་ཡི་ཞྭ་ཉན་པ་དེ། ད་རྐང་པའི་ལྷམ་མི་ཉན་པ། ཡུལ་དུས་འགྱུར་ལྡོག་དབང་
གིས་སྤྱི་ཚོགས་ཀྱི་སྤྱོད་ཚུལ་ལ་ལ་མགོ་མཇུག་ལོག་པའམ། ཡང་ན་ཨ་གསར་ཡོལ་བའི་
དགའ་རོགས་ཀྱི་ལྟ་སྟངས་འགྱུར་བ་སོགས་ལ་སྤྱོད་པ་དང་། སྐབས་རེ་བལྟོས་བཅས་
དབང་གིས་འགྲན་ཡ་དྲག་ཞན་ལས། སྔར་གྱི་ཨང་དང་པོ་དེ་ད་ཆ་མཇུག་མཐར་ལུས་པ་ལྟ་
བུ་དེ་རིགས་ལ་སྤྱོད་སྲོལ་ཡང་ཡོད་དོ།།
༢༡༧ སྔར་ཐུག་ཆུ་མ་ཉན་པར། ད་ཇ་ཆུ་ག་ལ་ཉན། མཆན། ཐུག་བཀོལ་བའི་ཆུ་ནི་སྤྱིར་
བཏང་གཙང་མ་ཡིན་ན་འགྲིགས་ཀྱང་། ཇ་ཁུ་འདོན་པའི་ཆུ་ནི་དེ་བས་དྭངས་གཙང་དང་
གསར་རྐྱང་ཞིག་དགོས་པའོ།།
དོན་འགྲེལ། སྔོན་ཆད་རང་ལ་དམའ་འབེབས་བྱེད་མྱོང་མཁན་གྱི་མིས་ད་ཆ་གནས་
དུས་འགྱུར་བའི་དབང་གིས་གཟེངས་བསྟོད་དང་གོང་བཀུར་བྱེད་པ་ལྟ་བུར་ཟུར་ཟ་བྱེད་པ་
དེ་རིགས་ལ་སྤྱོད་པ་ཡིན།།
༢༡༨ སྔར་བྱ་ཉལ་སར། ད་བྱིའུ་མི་ཉལ། འདི་ནི་བྱ་དངོས་ཀྱི་འགྱུར་ལྡོག་བཟང་ངན་གང་
ལ་སྤྱད་ཀྱང་ཆོག་ཅིང་། སྤྱི་ཚོགས་རྒྱུན་མི་འཆད་པར་འཕེལ་འགྱུར་འགྲོ་བའི་ལྟ་བ་མཚོན་
བྱེད་ཅིག་ཡིན། དཔེར་ན་གྲོང་གསེབ་པས་ཀྱང་ “ག་ལཱ་ཨོ་ཀེའི” གཞས་གཏོང་གི་འདུག་



68 གཏམ་མཛོད་མེས་པོའི་ཞལ་རྒྱུན།
ཟེར་བ་དང་། ཡང་ངས་ཚོང་མཁན་གྱི་ཁ་ལ་ཡིད་ཆེས་བྱས་ཀྱང་། ཅ་ལག་འདི་རྫུན་མ་རེད་
ཟེར་བ་ལྟ་བུ་དེ་རིགས་ཀྱི་ལན་ལ་སྤྱོད་པའོ།།
༢༡༩ སྔར་སྦྲུལ་ཁྲ་བོས་སྲོག་བཅད། ད་ཐི་གུ་ཁྲ་བོར་ཡིད་མི་ཆེས། སྔོན་ཆད་སྣ་གུག་
བརྡབས་པའི་བསླབ་བྱ་དྲག་པོ་ཞིག་ཕོག་མྱོང་བར་བརྟེན། ད་ཆ་ཏན་ཏན་ཏིག་ཏིག་བྱས་
ན་མ་གཏོགས་ཡོད་ཚད་ལ་བློས་འགེལ་ཐུབ་པ་མི་འདུག་ཟེར་བ་ལྟ་བུ་དེ་རིགས་ལ་སྤྱོད་
པ་ཡིན།།
༢༢༠ བཅད་ཁར་མ་ཚང་ཡང་། མཐུད་ཁར་ཚང་བ། གྲ་སྒྲིག་བྱེད་པའི་དུས་སུ་རྗེས་མ་ཟིན་
ན་ཡང་། དངོས་གཞིའི་སྐབས་སུ་ལེ་མ་ཐོགས་པ་ཟེར་བ་ལྟ་བུ་དེ་རིགས་ལ་སྤྱོད་པ་ཡིན་
ཞིང་། ཚིག་མཇུག་ཏུ་ཞུ་ཆོག་པ་ཟེར་བའམ། ཡང་ན་ངེས་པར་བྱ་དགོས་ཟེར་བ་སོགས་
སྐབས་དང་བསྟུན་ནས་བསྒྱུར་ན་འགྲིག་པ་གཞན་དང་འགྲེ།།
༢༢༡ བཅད་པའི་ཤུལ་ལ། བཙུགས་པ་འདྲ་བ། ཕ་རྒོད་པོ་ཞིག་འདས་པའི་རྗེས་སུ་བུ་དེ་
བས་ཀྱང་འཇོན་པ་ཞིག་ཐོན་ཡོད་ཟེར་བ་ལྟ་བུའམ། ཡང་ན་དམག་དཔོན་སྐད་གྲགས་
ཡོད་པ་ཞིག་བརྗེས་པའི་ཚབ་ལ་དཔའ་བོ་དེ་བས་ལྷག་པ་ཞིག་གཏོང་དགོས་ཟེར་བ་ལྟ་བུ་
སོགས་དེ་རིགས་ལ་སྤྱོད་པའོ།།
༢༢༢ བཅུ་གསུམ་ཁོག་རྩིས་མ་ཤེས་ན། གྲོང་པའི་ཨ་ཕ་ག་ལ་ཡོང་། མཆན། བཅུ་ནི་
ཕྱོགས་བཅུའི་གནས་ཚུལ་དང་། གསུམ་ནི་འདས་ད་ལྟ་མ་འོངས་དུས་གསུམ་གྱི་འགྱུར་
ལྡོག་ལ་ཟེར་བའོ།།
དོན་འགྲེལ། རང་གི་ཁོག་པའི་ནང་སྤྱི་དང་བྱེ་བྲག་གི་གནས་ལུགས་ལ་གདེང་ཚོད་
ངེས་ཅན་ཞིག་མེད་ན། དོན་ཆེན་གྲོས་ཐག་གཅོད་པར་ཡོང་མི་སྲིད་ཟེར་བའམ། ཡང་ན་
ཡོང་རུང་གོ་མི་ཆོད་ཟེར་བ་ལྟ་བུ་སོགས་དེ་རིགས་ལ་སྤྱད་ཀྱང་ཆོག །



དཔེ་ཁོ་ན་བཤད་དེ་བརྗོད་དོན་གསལ་བར་སྟོན་པ། 69
༢༢༣ བཅོ་ལྔ་མཆོད་པ་ཕར་ཚད་རེད། རང་མགོ་ཐོན་ན་ལྷ་རྒྱལ་རེད། ཚིག་འགྲེལ། བོད་
ཟླ་དང་པོའི་ཚེས་བཅོ་ལྔའི་མཚན་མོ་ལྷ་སའི་བར་སྐོར་དུ་ཆོ་འཕྲུལ་སྨོན་ལམ་གྱི་མཆོད་
པའི་དུས་ཆེན་སྐབས་འཚང་ཁ་ཧ་ཅང་ཆེ་བའི་ནང་ཚུད་དུས་འགྲོ་སྡོད་དང་གར་འགྲོ་རང་
དབང་བྲལ་བ་ལྟ་བུ་དཔེར་བྱས། །
དོན་འགྲེལ། བྱ་བ་འགའ་ཞིག་དང་ཐོག་འདི་དང་འདི་ལྟར་བྱ་སྙམ་པ་ཡོད་རུང་།
བསམ་ཡུལ་ལས་འདས་པའི་དོན་རྐྱེན་ཞིག་གིས་ཅི་བྱ་གཏོལ་བྲལ་གྱི་གནས་སུ་གྱུར་སོང་
ཟེར་བ་ལྟ་བུར་སྤྱོད་པ་མང་ཞིང་། སྐབས་རེ་མི་ཁྱོད་ཀྱི་ཁ་ཐབས་ལ་བལྟས་ན་བྱ་བ་ཆེན་པོ་
དེ་འདྲ་བསྒྲུབ་རྒྱུ་ཕར་བཞག །སོ་སོ་མགོ་ཐོན་ན་རབ་ཡིན་ཟེར་བ་ལྟ་བུར་སྤྱོད་མཁན་ཡང་
ཡོད།། (ལྷ་ས་ཁུལ་）།
༢༢༤ ལྕགས་ཀྱི་རིལ་བུ་ཟ་ན། རྣོ་ཡི་འགྲམ་སོ་དགོས། མཆན། རྣོ་ཞེས་པ་ནི་ངར་
ལྕགས་ལ་ཟེར།
དོན་འགྲེལ། དཔེར་ན་གཞུང་རྒྱུ་ལྐོག་ཟ་བྱེད་པ་ལ་རང་སྲོག་བློས་གཏོང་གི་སྙིང་
ཁམས་དགོས་ཟེར་བ་ལྟ་བུ་སོགས་དེ་རིགས་ལ་སྤྱོད་པ་ཡིན། མདོར་ན་བྱ་བ་དེ་བྱེད་པར་
ལས་སླ་པོ་མེད་ཅེས་པའི་གོ་དོན་ལྡན་ཡོད།།
༢༢༥ ལྕགས་ཚ་ཐོག་ལ་རྡུངས། བྱ་བ་མང་པོ་ཞིག་གནད་དོན་ཐོན་མ་ཐག་ཏུ་བརྩད་ཞིབ་
དང་ཐག་གཅོད་བྱས་ན་བྱེད་བདེ་པོ་ཡོད་ཅིང༌། ཉིན་འགྱངས་ཞག་འབུད་དུ་བཞག་ཚེ་རྙོག་
འཛིང་ཇེ་ཆེར་འགྲོ་བ་སོགས་དེ་རིགས་འཕྲལ་མར་ལག་ལེན་བསྟར་དགོས་ཟེར་བ་ལྟ་
བུར་སྤྱོད་པ་ཡིན།།
༢༢༦ ལྕགས་ལ་མཐར་དང་། མཐར་ལ་ནན། ཚིག་འགྲེལ། འདིར་མཐར་ཟེར་བ་ནི་ལྕགས་
རིགས་ཀྱི་དངོས་ཆས་བཟོ་བརྡུངས་ཟིན་རྗེས་སུ་འཇམ་རྡུང་སྙོམས་མཐར་ཡང་ནན་དགོས་
པ་དེ་དཔེར་བཀོད།



70 གཏམ་མཛོད་མེས་པོའི་ཞལ་རྒྱུན།
དོན་འགྲེལ། བྱ་བ་འགངས་ཆེན་པོ་སྒྲུབ་སྐབས་ཏན་ཏན་ཏིག་ཏིག་དགོས་པ་མ་ཟད།
གཟབ་གཟབ་ནན་ཏན་ཡང་བྱ་དགོས་ཟེར་བ་ལྟ་བུ་དེ་རིགས་ལ་སྤྱོད་པ་ཡིན།། །
༢༢༧ ལྕགས་ལ་མེ་འབར་ན། ལན་ལ་ཐལ་བ་རྒྱོབས། མི་སྲིད་པའི་བྱ་བ་དེ་འདྲ་བྱུང་དུས།
འུ་ཐུག་པའི་ཐབས་ཤེས་ཀྱང་དེ་ལྟ་བུ་ཞིག་ལས་བྱ་ཐབས་མེད་ཟེར་བ་ལྟ་བུ་ཐབས་རྡུགས་
པའི་ལས་ཀ་ཕྲད་དུས་སྤྱོད་པར་སྣང་།།
༢༢༨ ལྕང་མའི་བདག་བོར། གོ་གཡོག་དཀོན། མིང་ཙམ་གྱི་བདག་དབང་ལས། དོན་དངོས་
ལོངས་སུ་སྤྱོད་དབང་མི་འདུག་ཟེར་བའམ། ཡང་ན་རྒྱུ་ནོར་གྱི་བདག་པོ་སེར་སྣ་ཆེ་དྲགས་
པས་བེད་སྤྱོད་བྱེད་མི་ནུས་ཞེས་ཟུར་ཟ་བྱེད་པ་སོགས་དེ་རིགས་ལ་སྤྱོད་པ་ཡིན།།
༢༢༩ ལྕམ་སྐུ་ཞབས་ཀྱི་ཕེབས་སྟངས་མ་ཤེས། བུ་མོ་རང་གི་འགྲོ་སྟངས་ཀྱང་ཤོར། མི་
གཞན་གྱི་ལད་མོ་བྱ་རྒྱུ་ཁོ་ནར་དགའ་བའི་མི་དེ་རིགས་ལ་ཟུར་ཟ་བྱེད་པར་སྤྱོད་པ་མང་
ཞིང་། སྐབས་རེ་ལད་ཟློས་བྱེད་དགོས་ངེས་ཀྱང་སོ་སོ་རང་གིས་ལེགས་པར་མི་ཤེས་ཟེར་
བ་ལའང་སྤྱོད་མཁན་ཡོད།།
༢༣༠ ཆག་སྒོ་རབ་ལ། གོད་ཁ་འབྲིང་། ཆག་སྒོའི་ངོས་ནས་བཤད་ན་ཆེ་ཤོས་ཤིག་བྱུང་
ན་ཡང་། རྒྱུ་རྐྱེན་གཞན་དག་ལ་བརྟེན་ནས་གོད་ཁ་སྟེ་གྱོང་གུན་དེ་ཙམ་གྱི་ཆེན་པོ་རང་མ་
བྱུང་ཟེར་བ་ལྟ་བུ་དེ་རིགས་ལ་སྤྱོད་པ་ཡིན་ཞིང་། རྒྱུན་གཏན་རབ་ཅེས་པ་ལེགས་ཤོས་ལ་
གོ་བ་ཡིན་རུང་། འདིར་ཆག་སྒོའི་ཐོག་སྤྱད་པ་ཡིན་སྟབས་ཆེ་ཤོས་ལ་གོ་དགོས་སོ།།
༢༣༡ ཆགས་ན་ཞོ་དང་མ་ཆགས་ན་ད་ར། མི་དང་བྱ་བ་གང་ཡིན་རུང་། འགྲིགས་ཀྱང་
དེ་འདྲ་ཞིག་ཡིན་ལ། མ་འགྲིགས་ན་ཡང་ཧ་ལས་དགོས་དོན་ཅི་ཡང་མེད་ཟེར་བ་ལྟ་བུ་སྟེ།
གནད་དོན་དེ་ལ་སྣང་ཆུང་བྱེད་པ་འདྲ་ཞིག་ལ་སྤྱོད་པ་ཡིན།།
༢༣༢ ཆང་ཁས་བཏུངས། རྩིས་རིག་པས་ཟིན། ཆང་བཏུངས་ནས་ར་བཟི་ནའང་། དོན་དག་
གང་ཡིན་བློ་ལ་ངེས་པས་འཕྱུགས་མི་སྲིད་ཟེར་བ་སྟེ། ཆང་འཐུང་མཁན་གྱི་མིས་རང་ཉིད་



དཔེ་ཁོ་ན་བཤད་དེ་བརྗོད་དོན་གསལ་བར་སྟོན་པ། 71
ར་བཟི་ན་ཡང་དྲན་ཤེས་གསལ་པོ་ཡོད་ཟེར་བ་ལྟ་བུར་སྤྱོད་པ་མང་། འདིར་རིག་པ་ཞེས་
པ་ནི་དྲན་ཤེས་ལ་གོ་དགོས་སོ།།
༢༣༣ ཆང་མིས་འཐུང་ན་སྙིང་ན། རང་གིས་འཐུང་ན་མགོ་ན། བྱ་བ་ཞིག་མི་གཞན་གྱིས་
བསྒྲུབས་པ་ལ་ཁོང་ཁྲོ་ཀོ་ལོང་བྱེད་པ་དང་། བྱ་བ་དེ་རང་ཉིད་སྒྲུབ་ཏུ་བཅུག་ན་ཀླད་པ་
འཁྲུགས་ནས་ཆ་ཤས་ཙམ་ཡང་སྒྲུབ་མི་ཐུབ་མཁན་གྱི་མི་ང་རྒྱལ་ཕྲག་དོག་ཅན་དེ་རིགས་
ལ་སྟིང་ཚིག་གནད་དུ་འཁེལ་བ་ཞིག་བསྣུན་པར་སྤྱོད་པ་ཡིན་ཞིང་། མི་དེ་གྲས་ནི་དེང་
སྐབས་ཀྱང་གང་སར་མཐོང་རྒྱུ་ཡོད་དོ། །
༢༣༤ ཆར་ཐག་ཆོད་ཀྱང་། ཐིགས་ཐག་མི་ཆོད། གནད་དོན་ཆེ་བ་ཐག་ཆོད་ཀྱང་། ཆུང་
རྩག་རྣམས་ད་དུང་ཐག་མ་ཆོད་པ་ལྟ་བུའམ། ཡང་ན་ཕྱི་རྒྱར་ཐག་ཆོད་ཀྱང་ནང་ཁུལ་དུ་
ཞིབ་ཕྲའི་འགན་འཁྲི་བརྩད་གཅོད་བྱ་རྒྱུ་ཟེར་བ་ལ་སོགས་པ་དེ་རིགས་ལ་སྐབས་དང་
བསྟུན་ནས་སྤྱོད་པ་ཡིན་ནོ།།
༢༣༥ ཆར་པ་ཆུ་གྲོགས། ཉི་མ་མེ་གྲོགས། ཕྱོགས་གང་ཅིའི་ཐད་ནས་མཐུན་གྲོགས་སུ་
འགྱུར་བའི་སྐབས་བསྟུན་གྱི་རོགས་རམ་གང་དྲག་ཡོང་བ་ཞེས་པ་ལྟ་བུ་དེ་རིགས་ལ་སྤྱོད་
པ་ཡིན། །
༢༣༦ ཆུ་སྐོར་གྱི་གཉེར་བས། དཀར་ཡོལ་ལ་ཉམས་ཞིབ། བྱ་བ་གང་ཞིག་ལ་ཉམས་མྱོང་
དང་ཆ་རྒྱུས་ཕར་བཞག །སྤྱིར་བཏང་གི་འབྲེལ་འདྲིས་ཙམ་ཡང་མེད་པའི་མིས་བྱ་བ་དེའི་
ཐད་ལ་ཐེ་ཇུས་རྩ་བ་ནས་བྱེད་མི་འོས་ཟེར་བའམ། ཡང་ན་བདག་གཉེར་དང་དབྱེ་ཞིབ་ཅི་
འདྲ་བྱས་ཏེ་བྱེད་ཐུབ་ཟེར་བ་ལྟ་བུ་མ་འོས་མ་འཚམ་པའི་མི་དོན་གྱི་སྐོར་ལ་སྤྱོད་པ་མང་།།
༢༣༧ ཆུ་དཀྲོགས་ནས། མར་མི་ཐོན། དོན་སྟོང་པ་འབྲེལ་མེད་ཀྱི་གནས་ཚུལ་ལ་རྩོད་
འབེན་མང་པོ་བྱས་ནའང་། མཐའ་མའི་འབྲས་བུ་གང་ཡང་ཐོན་རྒྱུ་མེད་ཟེར་བ་ལྟ་བུ་དེ་
རིགས་ལ་སྤྱོད་པ་ཡིན།།



72 གཏམ་མཛོད་མེས་པོའི་ཞལ་རྒྱུན།
༢༣༨ ཆུ་གྲང་མོ་བཏུང་ཡང་། ཁ་ཚིག་པ། འདི་ནི་བརྗོད་ཡུལ་མིའམ་ཁྱིམ་ཚང་དེས་གང་
ས་ཅི་ཐད་ལ་མ་ཁྱབ་པ་མེད་པའི་རོགས་སྐྱོར་དེ་ལྷག་བྱ་རྒྱུ་མེད་པ་ལྟ་བུ་ཞིག་གནང་བྱུང་
ཟེར་བ་ལ་སྤྱོད་པའི་གཏམ་དཔེ་ཞིག་ཡིན། འོན་ཀྱང་ཚིག་འགྲེལ་ཐད་ “ཆུ་གྲང་མོ་བཏུང་
ནས་ཁ་ཚིག་བྱུང་” ཟེར་ན་མ་གཏོགས། དེ་མིན་བྱས་མ་བྱུང་ཞེས་པའི་སྐད་ཆ་ཚིག་
གཅིག་བཤད་རྒྱུ་མེད་ཟེར་བ་ལྟ་བུར་གོ་དགོས་པ་ཡིན་ནམ་སྙམ་པ་ད་དུང་གཏམ་རྒྱུད་འདྲ་
ཡོད་མེད་སོགས་དཔྱད་པ་མུ་མཐུད་ཡོད་པ་ཞུ།།
༢༣༩ ཆུ་འགྲོ་མཁན་དང་། གྲམ་པ་སྡོད་མཁན། བོད་རྙིང་པར་ས་གནས་སོ་སོའི་རྫོང་
དཔོན་ནི་ལོ་གསུམ་རེ་ནས་འཕོས་འགྲོ་ཞིང་། ཡུལ་དེའི་དགོན་པའི་ལས་སྣེ་དང་། སྒེར་
དྲག་སོགས་འགོ་གཙོ་རྣམས་ནི་ས་ཆ་དེ་རང་དུ་སྡོད་མཁན་ཡིན་སྟབས། མི་སེར་ཚོ་རྫོང་
དཔོན་གྱི་རྗེས་སུ་འབྲང་རྒྱུ་མེད་ཟེར་བ་ལྟ་བུ་དེ་རིགས་ལ་སྤྱོད་པ་ཡིན།།
༢༤༠ ཆུ་ཆར་པའི་སྐྱོ་རོགས་མ་བྱུང་ཡང་། སད་སེར་བའི་སྣ་འདྲེན་མ་བྱེད། གཞི་རྐང་
ཕན་འདོགས་པའི་འོས་ཡོད་ན་ཡང་། དེ་ཙམ་གྱི་རོགས་ཕན་བྱེད་བཟོ་མེད་པའི་མི་ལ། ཕན་
མ་ཐོགས་ཀྱང་གནོད་མ་སྐྱེལ་རོགས་ཟེར་བ་ལྟ་བུར་སྤྱོད་པ་མང་ཞིང་། ཡང་སྐབས་རེ་ངས་
ཕན་མ་ཐོགས་རུང་གནོད་བསྐྱལ་མི་ཡོང་ཟེར་བར་སྤྱོད་མཁན་ཡང་ཡོད། །
༢༤༡ ཆུ་ཆུང་འུར་སྒྲ་ཆེ་བ་དེ། ཕུ་ན་གངས་ཤིག་ཡོད་པའི་རྟགས། སྟོབས་ཞན་གྱི་དགྲ་
ཟླས་ངར་ངར་འདི་ཙམ་བྱེད་སྟངས་ལ་བལྟས་ན། རྒྱབ་ཕྱོགས་ནས་ངན་རོགས་བྱེད་མཁན་
སྟོབས་དང་ལྡན་པ་ཞིག་ཡོད་པའི་རྟགས་མཚན་འདུག་ཟེར་བ་ལྟ་བུ་དེ་རིགས་ལ་སྤྱོད་པ་
ཡིན།། (འབྲོག་ཁུལ་)
༢༤༢ ཆུ་རྙོག་རང་རྙོག་ན། འགོ་ནས་རྙོག བཀའ་ཁྲིམས་དང་སྒྲིག་སྲོལ་ཉམས་དམས་
འགྲོ་བ་དེ་དང་ཐོག་དབང་ཆ་ཡོད་མཁན་ཚོ་རང་གིས་གཏོར་བཤིག་གཏོང་བ་ལས།
གཤམ་འོག་ནས་ཁྲིམས་འགལ་བྱེད་མི་ཕོད་ལ། གལ་ཏེ་བྱས་ཀྱང་ལམ་སེང་གཅུན་བདེ་



དཔེ་ཁོ་ན་བཤད་དེ་བརྗོད་དོན་གསལ་བར་སྟོན་པ། 73
པོ་ཡིན། འགོ་ནས་དཀྲུགས་རྐྱེན་གཤམ་ལའང་གནོན་འདོམས་བྱ་ཐབས་མེད་ཟེར་བ་ལྟ་
བུ་དེ་རིགས་ལ་སྤྱོད་པ་ཡིན།།
༢༤༣ ཆུ་རྟོགས་ནས། ཉ་བཟུང་བ། མི་ངན་གྱིས་དཀྲོག་རྐྱེན་བཟོ་ཐབས་སྤྱད་དེ་ཟིང་ཆའི་
ཁྲོད་ནས་མི་གསོད་པ་དང་། རྒྱུ་ནོར་འཕྲོག་བཅོམ་སོགས་རང་ཉིད་ཀྱི་དམིགས་ཡུལ་སྒྲུབ་
ཐབས་བྱེད་པ་ཟེར་བ་ལྟ་བུ་དེ་རིགས་ལ་སྤྱོད་པ་ཡིན།། །
༢༤༤ ཆུ་ཐིགས་བསགས་ན་རྒྱ་མཚོ། ཤེས་ཡོན་ཆ་ཤས་རེ་རེ་ནས་བསགས་ན། ནམ་
ཞིག་མཁས་པ་ཆགས་ཐུབ་ཟེར་བའམ། ཡང་ན་འབྱོར་པ་ཆུང་རྩག་ནས་བསྲི་ཚགས་ཀྱིས་
སྤེལ་ཐབས་བྱེད་ཐུབ་ན་རིམ་བཞིན་ཕྱུག་པོ་ཆགས་ཟེར་བ་ལྟ་བུར་སྤྱོད་པ་གོ་སླའོ།།
༢༤༥ ཆུ་ཐོན་སོང་། ཟམ་པ་ག་ལེར་བཞུགས། འགག་རྩར་ཐུག་པའི་སྐབས་སུ་རོགས་
རམ་དོན་ལ་ཕན་པ་ཞིག་བྱས་ན་ཡང་། དཀའ་ངལ་དེ་ལས་གྲོལ་མ་ཐག་ཐུགས་རྗེ་ཆེ་ཞེས་
པའི་ཁ་ཡག་ཙམ་མི་ཤོད་པ་མ་ཟད། རྗེས་སུ་ཕྲད་སྐབས་ངོ་ཤེས་དྲི་མེད་ཙམ་མི་བྱེད་པའི་
ངོ་ཚ་ཁྲེལ་གཞུང་གི་དྲི་མས་མ་གོས་པའི་མི་ཐ་ཤལ་དེ་རིགས་ཀྱི་སྤྱོད་ཚུལ་ལ་སྤྱོད་པའི་
སྟིང་ཚིག་ཅིག་ཡིན།།
༢༤༦ ཆུ་འཐུང་ཡུན་རིང་ན། ཆུ་དྲི་ཁ། ཡུལ་ལམ། ལས་གནས། མི་ལ་སོགས་པ་འགྲོགས་
ཡུན་རིང་དྲགས་ན་སྐྱོན་ཆ་མཐོང་བའམ། མི་འདོད་པ་རིམ་བཞིན་འཕེལ་བ་སོགས་མདོར་
ན་ཨ་གསར་ཡོལ་བའི་མཐའ་འབྲས་དེ་རིགས་ལ་སྤྱོད་པ་ཡིན།།
༢༤༧ ཆུ་ཕྱེད་ཀ་བརྒལ་ན། ཧ་ཕྱེད་ཀ་གོ བྱ་དངོས་གང་ཞིག་ཡིན་རུང་རྣམ་པ་ཙམ་
མཐོང་བས་ངོ་བོ་དངོས་རྟོགས་པར་དཀའ་བ་ཡིན་སྟབས། ལག་ལེན་དངོས་ནང་ཞུགས་
ནས་ཉམས་ཞིབ་བྱ་དགོས་པ་དང་། དེ་ཡང་ཉམས་ཞིབ་ཇི་ཙམ་བྱས་ན་གནས་ལུགས་ངོ་
མ་ཡང་དེ་ཙམ་ཞིག་ཁོང་དུ་ཆུད་ཐུབ་ཟེར་བ་ལྟ་བུར་སྤྱོད་པ་ཡིན་ཞིང་། ཡང་སྐབས་རེ་བྱ་
བ་བྱེ་བྲག་པ་དེའི་ཐད་རང་ཉིད་ལ་ཆ་རྒྱུས་ངེས་ཅན་ཡོད་པས་གནས་ལུགས་ཀྱང་གང་
འཚམ་ཞིག་ཤེས་ཟེར་བ་ལྟ་བུར་སྤྱད་ནའང་ཆོག་གོ།



74 གཏམ་མཛོད་མེས་པོའི་ཞལ་རྒྱུན།
༢༤༨ ཆུ་བྱའི་ཕྲུ་གུར། རྒྱལ་སློབ་མི་དགོས། ཞིང་པའི་ཕྲུ་གུར་ངལ་རྩོལ་དང་། འབྲོག་པའི་
ཕྲུ་གུར་ཕྱུགས་འཚོ་རྒྱུ། འབྱོར་ལྡན་པའི་ཕྲུ་གུར་རྒྱས་སྤྲོས་ལོངས་སྤྱོད། ཁྲམ་པའི་ཕྲུ་གུར་
རྫུན་ཤོད་རྒྱུ་སོགས་ཚང་མ་གོམས་འདྲིས་དབང་གིས་ཤེས་འགྲོ་བ་ལས། ཆེད་དུ་སློབ་མི་
དགོས་ཟེར་བ་ལྟ་བུར་སྤྱོད་པ་ཡིན།།
༢༤༩ ཆུ་མ་བདེ་ན། ཉ་མི་བདེ། ཡུལ་ལུང་ཁྱོན་ཡོངས་ལ་བདེ་འཇགས་འཁོས་སུ་ཕེབས་
པ་ཞིག་མ་བྱུང་ན། ཁྱིམ་ཚང་སོ་སོའམ། ཡང་ན་མི་སྒེར་སོགས་ལའང་བློ་བདེ་བག་ཕེབས་
ཤིག་འབྱུང་མི་སྲིད་ཟེར་བ་ལྟ་བུར་སྤྱོད་པ་ཡིན།།
༢༥༠ ཆུ་མིག་ཁམ་ཚིག་ཙམ་ནས། ཉ་ཆེན་འདོམས་པ་བཅོ་བརྒྱད། ཕྱི་རོལ་གྱི་དངོས་པོའི་
གནས་ཚུལ་གང་དང་ཡང་རྩ་བ་ནས་མི་མཐུན་པས་ཧང་སངས་ཤིང་། རྣ་བར་མི་འགྲོ་བའི་
རྫུན་གཏམ་འུད་སྒྲོག་བྱེད་ཀྱི་འདུག་ཟེར་བ་ལྟ་བུ་དེ་རིགས་ལ་སྤྱོད་པ་ཡིན།
༢༥༡ ཆུ་མོའི་འགྲོས་དང་བསྟུན་ནས། ཀོ་སྐྱ་རྒྱག་ལུགས། བྱ་བ་གང་དང་གང་ཡིན་རུང་།
ཡུལ་དུས་གནས་བབ་དང་བསྟུན་ནས་གང་ལ་དེ་འཚམ་གྱི་བྱ་ཐབས་སྤྱོད་གང་ཐུབ་བྱ་
དགོས་ཟེར་བའམ། བྱས་པ་ཡིན་ཞེས་པ། བྱེད་ཀྱིན་འདུག །བྱ་རྒྱུ་ཡིན་ཟེར་བ་སོགས་
བདག་གཞན་དུས་གསུམ་སྐབས་སོ་སོ་དང་བསྟུན་ཏེ་སྤྱོད་དགོས་པ་གཞན་དང་འདྲ་བ་
ཤེས་དགོས་སོ།།
༢༥༢ ཆུ་མོའི་གཏིང་ཚོད་ལོན་ནས། ཉ་ལ་སྦར་འཛིན། རྒྱལ་ཁྲིམས་དང་། སྒྲིག་སྲོལ་ལ་སོགས་
ཁོག་ཚོད་ལོན་ནས་འཛེམས་བག་མེད་པར་ཁྲིམས་མེད་ལུགས་འགལ་བྱེད་ཀྱི་འདུག་ཟེར་
བའམ། ཡང་ན་ཕ་རོལ་པོར་རྒྱབ་རྩ་ཨམ་ཐང་ཞིག་ཡོད་པར་བརྟེན་ནས་ཁྲིམས་འགལ་ལུགས་
དཀྲུག་འདི་འདྲ་བྱེད་ཕོད་པ་རེད་ཟེར་བ་ལྟ་བུ་སོགས་དེ་རིགས་ལ་སྤྱོད་པ་ཡིན།།
༢༥༣ ཆུ་དམའ་ཐབས་དང་། ཟམ་པ་མཐོ་ཐབས། རང་ཕྱོགས་ལ་རྒྱལ་ཁ་གང་ཆེ་དང་། ཁ་
གཏད་ཕྱོགས་ལ་ཕམ་ཉེས་གང་མང་ཡོང་ཐབས་གནང་རོགས་ཞུ་བསྐུལ་བྱེད་སྐབས་སྤྱོད་



དཔེ་ཁོ་ན་བཤད་དེ་བརྗོད་དོན་གསལ་བར་སྟོན་པ། 75
པ་དང་། ཡང་བར་འདུམ་བྱེད་མཁན་གྱིས་དཔེར་ན་ཟློས་ཡ་ཕན་ཚུན་དཔལ་འབྱོར་སློག་
སྤྲོད་ཀྱི་གྲངས་འབོར་ལ་ཧེ་བག་ཆེན་པོ་ཤོར་སྐབས། སྤྲོད་ལེན་གྱིས་གྲངས་འབོར་ཡར་
ཙམ་སྤོར་རྒྱུ་དང་། ལེན་མཁན་གྱིས་གྲངས་ཚད་མར་ཙམ་གཅོག་ཐབས་ཀྱི་བསམ་ཤེས་བྱ་
དགོས་ཟེར་བ་ལྟ་བུར་སྤྱད་ཀྱང་ཆོག །
༢༥༤ ཆུ་རྨར་ཆུ་མཐའ་ནས་དྭངས་དགོས། ཉ་གསེར་མིག་ལྷང་ལ་འབུད་དགོས། གྱོད་
གཞིའམ་དོན་གནད་དེ་མཐའ་གསལ་བ་བཟོ་དགོས་པ་དང་། དོན་རྐྱེན་བཟོ་མཁན་ངོ་
མ་སུ་ཡིན་ཐེར་འདོན་གསལ་པོ་ཞིག་ཡོང་བ་བྱ་དགོས་ཟེར་བ་ལྟ་བུར་སྤྱོད་པར་སྣང་།
(ཨ་མདོ་ཁུལ་)
༢༥༥ ཆུ་ལ་རྒྱུག་པ་གཞུས་ནས། ཉ་ལ་ཡང་ལྕི་མེད། གནད་དུ་མ་འཁེལ་བའི་བྱ་ཐབས་དེ་
འདྲ་ཞིག་སྤྱད་ནས། དམིགས་ཡུལ་ལ་ནི་ཕན་གནོད་ཀྱི་ནུས་པ་ཏིལ་འབྲུ་ཙམ་ཞིག་ཀྱང་
ཐོན་མི་ཐུབ་ཟེར་བ་ལྟ་བུར་སྤྱོད་པའམ། ཡང་སྐབས་རེ་ཁྱོད་ཀྱིས་ཁོ་ལ་བཟང་ངན་གང་
ཞིག་བྱས་ནའང་ང་ལ་ནི་འབྲེལ་བ་ཅི་ཡང་མེད་ཟེར་བ་ལྟ་བུར་སྤྱོད་པའང་ཡོད།།
༢༥༦ ཆུ་ལ་ཟམ་པ་མེད་ན། རྒལ་བ་ལས་འོས་མེད། གནས་ལུགས་དང་རྒྱུ་མཚན་ཇི་ལྟར་
བཤད་ན་ཡང་། བསམ་གཞིགས་དང་ཉན་ཤེས་བྱ་རྒྱུ་མེད་ན། བྱ་ཐབས་གཞན་ཞིག་སྟེ་
ཁྲིམས་སར་སྐྱེལ་བའམ། ཡང་ན་བཙན་ཤེད་ཀྱི་བྱ་སྤྱོད་སྤེལ་རྒྱུ་ལས། ཐབས་ཤེས་མེད་
ཟེར་བ་ལྟ་བུ་དེ་རིགས་ལ་སྤྱོད་པ་ཡིན།།
༢༥༧ ཆུ་ལེན་པར་ཕྱིན་ནས། བན་སྟོང་པར་ལོག་པ། བྱ་བ་གང་ཞིག་སྒྲུབ་པར་ཆེད་དུ་
མངགས་ནའང་། དེ་མ་གྲུབ་པར་ཕྱིར་ལོག་པ་ལ་གོ་ཆོད་མི་འདུག་ཟེར་བ་ལྟ་བུར་སྤྱོད་
པ་ཡིན་ཞིང་། ཚིག་མཇུག་བསྒྱུར་ནས་མི་ལོག་ཅེས་པའམ། ཡང་ན་ལོག་མི་རུང་། ལོག་
ཐབས་མེད་ཟེར་བ་སོགས་སྦྱར་གོ་དོན་ཡང་དེ་དང་བསྟུན་ནས་བསྒྱུར་འགྲོ་བ་ནི་གཞན་
དང་འདྲ་བར་སྨོས་མ་དགོས།།
，



76 གཏམ་མཛོད་མེས་པོའི་ཞལ་རྒྱུན།
༢༥༨ ཆོས་སྐྱོང་རང་མགོ་མི་ཐོན། མགོ་ནག་མི་ཡི་ཡར་འདྲེན། རང་ཉིད་ཀྱི་བྱེད་སྒོ་རྣམས་
འཐུས་སྒོ་ཚང་ཙམ་ཞིག་སྒྲུབ་པའི་འཇོན་ཐང་མེད་པར། མི་གཞན་མགོ་འདོན་འཚོ་སྐྱོང་བྱ་
རྒྱུ་ནི་གད་མོའི་ཡུལ་ཡིན་ཟེར་བ་ལྟ་བུར་སྤྱོད་པ་མང་ཞིང་། ཡང་སྐབས་རེ་མི་གཞན་གྱིས་
རང་ལ་རོགས་མགོན་བྱེད་རོགས་ཟེར་བར་ང་ལ་དེ་འདྲའི་ནུས་པ་མེད་ཟེར་བ་ལྟ་བུར་སྤྱད་
ན་འགྲིག་པ་ཡིན།།
༢༥༩ ཆོས་མི་ལ་ཤོད་ཤོད། བླ་མ་ཁྱེད་རང་གནང་དང་། གོང་རིམ་ནས་ཁྲིམས་སྲོལ་
ཁྱབ་བསྒྲགས་དང་། རྒན་རབས་ཚོས་ཀུན་སྤྱོད་ཤོད་པ་སོགས་ཤོད་མཁན་རང་ཉིད་ཀྱིས་
བཤད་པའི་དོན་རྣམས་ལག་བསྟར་ནན་པོ་བྱས་ན་གཞི་ནས་མི་གཞན་ཚོས་ཉན་སེམས་
དང་དོན་འཁྱོལ་ཡོང་ཐུབ་ཟེར་བ་ལྟ་བུ་དེ་རིགས་ལ་སྤྱོད་ཅིང་། སྐབས་རེ་ཆོས་ཀྱི་འགོ་
འཛིན་ལ་ཐད་ཀར་སྤྱོད་མཁན་ཡང་ཡོད།།
༢༦༠ ཆོས་ཟབ་སར། བདུད་སྡང་། གང་དུ་བདེ་སྐྱིད་དང་ཕུན་སུམ་ཇི་ཙམ་ཚོགས་སར་
བར་ཆད་དང་། འགལ་རྐྱེན་སོགས་ཀྱང་དེ་ཙམ་གྱིས་མང་བ་ཡོང་ཟེར་བ་ལྟ་བུར་སྤྱོད་ཅིང་།
སྐབས་རེ་ཆོས་ཕྱོགས་ལ་ཐད་ཀར་སྤྱོད་སྲོལ་ཡོད།།
༢༦༡ ཆོས་སར་ཆོས་དང་། གཞས་སར་གཞས། ཡུལ་དུས་གནས་སྐབས་དང་བསྟུན་
ནས་གང་ལ་གང་འོས་ལྟར་སྤྱོད་དགོས་པ་ལས། འགྱུར་མེད་མཁྲེགས་བཟུང་གི་སྤྱོད་ཚུལ་
འཛིན་མི་ཉན་ཟེར་བ་ལྟ་བུར་སྤྱོད་པ་ཡིན་ཞིང་། མཐའ་འཁོར་གྱི་མི་སོ་སོའི་སྤྱོད་ཚུལ་དང་
མཐུན་ཐབས་བྱ་དགོས་པའི་གོ་དོན་ཡང་ཤུགས་ལ་བསྟན་ཡོད།། །
༢༦༢ མཆོད་རྟེན་མགོ་གཞུག་ལོག་ཀྱང་། བང་རིམ་སྐེད་པར་གནས་ཙམ། ཆག་སྒོ་ཆེན་པོ་
ཞིག་བྱུང་ན་ཡང་། ད་དུང་སྡུག་མཐར་མ་ལྷུང་ཙམ་གྱི་སེམས་པ་གནས་ས་ཡོད་པས་ཆོག་
ཤེས་བྱ་དགོས་ཟེར་བ་ལྟ་བུར་སྤྱོད་པ་ཡིན།།



དཔེ་ཁོ་ན་བཤད་དེ་བརྗོད་དོན་གསལ་བར་སྟོན་པ། 77
༢༦༣ མཆོད་རྟེན་ལ་འགྲོགས་ན་དཀར་རག །སླ་ང་ལ་འགྲོགས་ན་ཀྲེ་ནག གྲོགས་
བཟང་པོ་དང་འགྲོགས་ན་ཤེས་ཡོན་དང་ཀུན་སྤྱོད་སོགས་རང་ཤུགས་ཀྱིས་གོང་འཕེལ་
ཡར་རྒྱས་སུ་འགྲོ་བ་དང་། གྲོགས་ངན་པ་དང་འགྲོགས་ན་ཞེ་སྡང་དང་ང་རྒྱལ་ཕྲག་དོག་
དང་མ་རབས་ཀྱི་སྤྱོད་པ་ཐ་ཤལ་གྱི་རིགས་རྣམས་ཇེ་མང་དུ་འཕེལ་འགྲོ་བ་ཡིན་ཟེར་བ་
ལྟ་བུ་དེ་རིགས་ལ་སྤྱོད་པ་ཡིན་ཞིང་། དཀར་པོ་ནི་ལེགས་པ་དང་ནག་པོ་ཉེས་པའི་མཚོན་
རྟགས་སུ་བྱེད་པ་འདི་ནི་བོད་ཀྱི་གོམས་སྲོལ་གང་སར་ཁྱབ་ཡོད།། །
༢༦༤ འཆར་ཅན་གྱི་རྒྱལ་པོ་ལོ་གསར་ལ། དམིགས་བསལ་གྱི་བརྡ་ཐོ་གཏོང་མི་དགོས།
ཀུན་ཤེས་ཡོངས་གྲགས་ཀྱི་ལས་ཀའི་རིགས་ལ། ཆེད་མངགས་ཀྱི་དྲན་བསྐུལ་དང་བརྡ་
ལན་སྤྲོད་པ་སོགས་བྱེད་དགོས་དོན་ཅི་ཡོད་ཟེར་བ་ལྟ་བུ་སོགས་ལ་སྤྱོད་པ་ཡིན།།
༢༦༥ ཇ་ཞིམ་པ། མར་གྱིས་བཀའ་དྲིན་ཡིན། ཇ་སྲུབ་མ་ཞིམ་དང་མི་ཞིམ་དེ་མར་ཡག་
ཉེས་ལ་རག་ལུས་པ་ལས། ཇ་རང་ཉིད་ཀྱི་ནུས་པ་དེ་ཙམ་མེད་ཅེས་དཔེར་བཀོད་དེ། མི་
ཆེ་གེ་མོ་གཏམ་དོན་གཉིས་ཚང་འདི་ལྟ་བུ་བྱུང་བ་དེ་འགོ་འདྲེན་ནམ། ཡང་ན་གཉེན་ཉེ་
བཟང་པོའི་དྲིན་ལ་བརྟེན་ནས་ཆགས་པ་མ་གཏོགས། ཁོ་རང་གི་འཇོན་ཐང་ལས་བྱུང་བ་
མིན་ཟེར་བ་ལྟ་བུར་སྤྱོད་པ་ཡིན།།
༢༦༦ འཇག་མ་སྡོད་དུ། རླུང་བུས་མི་འཇོག དོན་རྐྱེན་ནམ་གྱོད་གཞི་སློང་བ་དེ་དོ་བདག་
གི་རང་སྒུལ་མ་ཡིན་པར། ལྐོག་ནས་མི་གཞན་གྱིས་ངན་བསྐུལ་བྱས་ཏེ་བཟོས་པ་ཞིག་
རེད་ཟེར་བ་ལྟ་བུ་དེ་རིགས་ལ་སྤྱོད་པ་ཡིན།།
༢༦༧ འཇག་ཤད་ཚིགས་ལ་མ་ཐོགས་པ། ཚིག་འགྲེལ། རྩྭ་འཇག་མ་སེན་མཛུབ་ཀྱི་
བར་དུ་ཤད་པའི་སྐབས་སུ་ཚིགས་མཚམས་ལ་ཐོགས་པ་ལྟ་བུ་མ་ཡིན་པ་ཞེས་དཔེར་
བཀོད་པའོ།།



78 གཏམ་མཛོད་མེས་པོའི་ཞལ་རྒྱུན།
དོན་འགྲེལ། བྱ་བའམ་གཏམ་བཤད་སོགས་བྱེད་སྒོ་གང་ཡིན་པ་དེ་ཁོན་ཁོན་
ཐོགས་ཐོགས་མེད་པར་དགོས་ཟེར་བའམ། ཡང་ན་བྱེད་རྒྱུ་ཡིན་ཟེར་བ་ལྟ་བུ་དེ་རིགས་
ལ་སྤྱོད་པ་ཡིན།།
༢༦༨ འཇམ་པོ་གྲི་ཡིས་མི་ཆོད། ཡང་མོ་བྲག་ལ་མི་ལོན། ཚིག་འགྲེལ། ཕྱིང་པ་སོགས་
གྲི་ཡིས་ཆོད་དཀའ་བ་དང༌། བྱ་སྤུ་ལྟ་བུ་དགུང་ལ་ཡར་ནས་ཕྲག་པར་ལོན་དཀའ་བ་ཞེས་
དཔེར་བཀོད་པའོ།།
དོན་འགྲེལ། འཇམ་ཞིང་མཉེན་པའི་མི་དེར་ཁ་གཏད་བཅར་དཀའ་བ་དང་། ཡང་ཞིང་
སྐྱེན་པའི་རིགས་དེའི་གདེང་ཚོད་ལོན་དཀའ་བ་ཡོད་ཟེར་བ་ལྟ་བུར་སྤྱོད་པར་སྣང་།།
༢༦༩ འཇུ་ན་སྨན་དང་། མ་འཇུ་དུག བྱ་བ་གང་ཞིག་འཇོན་ན་ཁེ་སྤོགས་ཆེ་བ་དང་།
མ་འཇོན་ན་ཉེན་ཁ་ཆེན་པོ་ཡོད་ཟེར་བ་ལྟ་བུའམ། ཡང་ན་བྱ་དངོས་གང་ཞིག་བེད་སྤྱོད་
ཤེས་ན་དགེ་མཚན་ཆེ་རུང་། གལ་ཏེ་མ་ཤེས་ན་ཆག་སྒོ་སློང་སྲིད་ཟེར་བ་སོགས་སྤྱོད་
པ་ཡིན།། །།
༢༧༠ ཉ་ཁྲིམས་བླ་མས་བསྡམས། ཉ་ཁྲལ་བླ་མས་བསྡུས། དབང་འཛིན་པས་འདི་མི་ཆོག་
དང༌། དེ་མ་བྱེད་ཅེས་སྡོམ་ཁྲིམས་མང་པོ་བཟོ་ན་ཡང་། དེ་དག་ལས་བྱུང་བའི་ཁེ་ཕན་
རྣམས་དབང་འཛིན་པ་རང་གིས་ལེན་གྱིན་འདུག་ཟེར་བ་ལྟ་བུ་དེ་རིགས་ལ་སྤྱོད་པ་ཡིན།།
༢༧༡ ཉ་གོ་ཉུང་མས་མི་ཆོད། མི་ངོ་མའི་གོ་དེ་ངོ་ཚབ་ཀྱིས་ཆོད་མི་ཐུབ་ཟེར་བའམ། ཡང་
དངོས་པོ་བཟང་བའི་གོ་དེ་ཞན་པས་མི་ཆོད་ཟེར་བ་ལྟ་བུ་དེ་རིགས་ལ་སྤྱོད་པའོ།།
༢༧༢ ཉ་མོ་སྤགས་ལ་དད་ན། རང་སྲོག་རང་གིས་སྐྱེལ། མཆན། དེ་སྔ་བོད་ཁུལ་ཉ་འཛིན་
དུས་ལྕགས་ཀྱུའི་རྩེ་མོར་སྤགས་སྐོན་སྲོལ་ཡོད།
དོན་འགྲེལ། རྒྱུ་ནོར་ལ་རྔམས་སེམས་ཆེ་དྲགས་པའམ། ཡང་ན་འདོད་སྲེད་ལ་
ཆགས་ཞེན་ཆེ་བ། ནག་ཉེས་ཅན་གྱི་མི་དང་འགྲོགས་འདྲིས་མང་དྲགས་པ་སོགས་དེ་



དཔེ་ཁོ་ན་བཤད་དེ་བརྗོད་དོན་གསལ་བར་སྟོན་པ། 79
རིགས་ཀྱིས་མཐའ་མཇུག་རང་ཉིད་འཕུང་ལ་སྦྱོར་སྲིད་ཅེས་པ་ལྟ་བུ་སྐབས་བསྟུན་གྱིས་
སྤྱོད་པ་ཡིན།།
4༧༣ ཉ་མོ་མ་ཐེབས་པ་མ་གཏོགས། མཚོ་མཐའ་མ་བསྐོར་བ་མེད། དམིགས་བྱ་དེ་ལག་
ཏུ་མ་སོན་པ་མ་གཏོགས། ཐབས་ཤེས་ཡོད་རྒུ་རྩལ་སྤྲུགས་ཀྱིས་འབད་རྩོལ་མ་བྱས་པ་རྩ་
བ་ནས་མིན་ཟེར་བ་ལྟ་བུ་དེ་རིགས་ལ་སྤྱོད་པ་ཡིན།།
༢༧༤ ཉལ་ས་བྱུང་ན། རྐྱང་ས། སྤྱིར་ན་མིའི་རིགས་ཀྱི་འདོད་རྔམས་ནི་ཇི་ཙམ་གྲུབ་པ་དེ་
ཙམ་གྱིས་ཇེ་ཆེར་འཕེལ་བ་ཞིག་ལས། ཚིམ་པ་ནམ་ཡང་འཐོབ་དཀའ་བ་ཞིག་ཡིན་ཞེས་སྟོན་
པ་སྟེ། དཔེར་ན་གཅིག་བྱུང་ན་གཉིས་དགོས་ཟེར་བ་ལྟ་བུ་དེ་རིགས་ལ་སྤྱོད་པ་ཡིན་ནོ།།
༢༧༥ ཉི་མར་སྒྲོན་མེའི་གསལ་འདེབས། བརྗོད་ཡུལ་ལ་ཆེ་བསྟོད་ཀྱིས་བློ་གྲོས་དང་ཤེས་
རིག་སོགས་གང་ས་ནས་རང་ཉིད་ལས་ཆེས་ཆེར་ལྷག་པས་བླང་དོར་མི་མཁྱེན་པ་མེད་ན་
ཡང་། ལྷག་བསམ་གྱིས་མ་བཟོད་པར་སྙན་ལྕག་ཞུ་བསྐུལ་བྱ་དགོས་བྱུང་ཟེར་བ་ལྟ་བུ་དེ་
རིགས་ལ་སྤྱོད་སྲོལ་ཡོད།།
༢༧༦ ཉི་ཤར་སྦར་མོས་མི་ཁེབས། ཡོངས་སུ་གྲགས་ཟིན་པའི་བྱ་བ་ཞིག་ལ། གསང་རྒྱ་ཇི་
ལྟར་བྱས་ནའང་འགོག་ཐུབ་ཐབས་རྩ་བ་ནས་མེད་ཟེར་བ་ལྟ་བུ་དེ་རིགས་ལ་སྤྱོད་པ་ཡིན།།
༢༧༧ ཉིན་དཀར་གྱི་ཟས་ཆག །མཚན་མོ་ཡི་གཉིད་ཆག སེམས་ལ་བཟོད་པར་དཀའ་
བའི་སྡུག་བསྔལ་དང་དངས་སྐྲག་ཆེན་པོ་མྱོང་དགོས་བྱུང་ཟེར་བའམ། ཡང་ན་བྱ་བ་ག་གེ་
མོ་དེའི་དོན་ལ་སེམས་ཁུར་ཆེན་པོ་ཉིན་མཚན་མི་འཁྱོལ་བ་ཞིག་མྱོང་བ་ཡིན་ཟེར་བ་ལྟ་བུ་
དེ་རིགས་ལ་སྐབས་བསྟུན་གྱིས་སྤྱོད་པ་ཡིན།། (ཁམས་ཁུལ་)
༢༧༨ ཉིན་དཀར་ལྷ་མོར་ལྷ་ལས་རོགས། མཚན་མོ་འདྲེ་མོར་ཐགས་འཐག་རོགས། མདུན་
དུ་དགའ་ཉེ་ཡིན་མདོག་གིས་རོགས་རམ་བྱེད་ཁུལ་དང༌། རྒྱབ་ཏུ་དགྲ་བོ་དང་འགྲོགས་
ནས་ངན་ཇུས་འགོད་རོགས་བྱེད་ཀྱི་འདུག་ཟེར་བ་ལྟ་བུ་འདི་རིགས་ལ་སྤྱོད་པ་ཡིན་ཞིང་།



80 གཏམ་མཛོད་མེས་པོའི་ཞལ་རྒྱུན།
ལྷ་ཞེས་པ་ནི་རང་ལ་རོགས་དང་མགོན་བྱེད་མཁན་ཞིག་དང་། འདྲེ་ཟེར་བ་ནི་རང་ལ་
གེགས་དང་གནོད་སྐྱེལ་མཁན་ཞིག་ཏུ་བརྩི་བ་འདིའང་བོད་རིགས་ཀྱི་གོམས་སྲོལ་ཡིན།།
(ཨ་མདོ་ཁུལ་）
༢༧༩ ཉིན་གྱི་ཁ་བ་བཞུ་ཡང་། སྲིབ་ཀྱི་འཁྱགས་པ་མི་བཞུ། ཕྱི་ཚུལ་ལ་སྔར་འཁོན་ཞེ་
འཛིན་མེད་པའི་རྣམ་པ་སྟོན་ན་ཡང་། སེམས་ནང་གི་འཁོན་འཛིན་ལས་སླ་པོར་ཞི་མི་སྲིད་
ཟེར་བ་ལྟ་བུ་ཁ་འཇམ་ཞེ་རྩུབ་ཀྱི་མིའི་ཕྱིའི་སྤྱོད་ཚུལ་ལ་ཡིད་ཆེས་མི་རུང་ཞེས་པར་སྤྱོད་
པ་དང༌། ཡང་སྐབས་རེ་ཚོགས་པ་དང་ཤོག་ཁའི་བར་གྱི་གནད་དོན་ལྟ་བུར་ཆ་མཚོན་ན།
ཕར་ཕྱོགས་ཀྱི་མི་ཁག་ཅིག་གི་སེམས་ཤི་ཡོད་ནའང་མི་ལ་ལའི་སེམས་ད་དུང་ཤི་མེད་
ཟེར་བར་སྤྱད་ཀྱང་ཆོག་པ་ཡིན།།
༢༨༠ ཉིན་མོ་ལྷ་དང་། མཚན་མོ་འདྲེ། ངོ་ཐུག་དུས་འཛུམ་དམུལ་དམུལ་དང་སྐད་ཆ་སྙན་
རྒུ་ཤོད་ན་ཡང་། ལྐོག་ཏུ་བསམ་ངན་སྦྱོར་རྩུབ་ཀྱི་དབྱེན་སྦྱོར་དཀྲུག་ཤིང་དང་། ངན་བསྐུལ་
ངན་སློབ་སོགས་གནོད་སེམས་ཡོད་རྒུ་འཆང་མཁན་གྱི་མི་ངོ་གཉིས་མ་དེ་རིགས་ལ་སྤྱོད་
པའི་སྟིང་ཚིག་ཅིག་ཡིན།། །
༢༨༡ གཉིད་མ་ཉལ་བའི་རྨི་ལམ། དོན་དངོས་དང་རྩ་བ་ནས་མི་མཐུན་པའི་སྐད་ཆ་དང་།
འགྲུབ་རེ་མེད་པའི་སྟོང་བསམ་སོགས་དེ་རིགས་ལ་སྤྱོད་པའི་འཕྱ་ཚིག་ཅིག་ཡིན།།
བར༢ མཉན་དཔོན་ལགས་ཀྱི་ཀོ་བ་དེ། ཆོད་ས་གཅིག་ལ་ཆོད་འགྲོ། ཚིག་འགྲེལ། དབྱར་
ཆུ་རྒྱས་ཆེའི་སྐབས་ཕྲེད་གཏོང་ཀོ་བ་དེ་གཏོང་མཁན་རང་ཉིད་ཀྱི་དམིགས་ཚད་དུ་གཅོད་
མི་ཐུབ་པར་རྒྱང་ཐག་གང་འཚམ་བར་ཁྱེར་བ་དཔེར་བྱས།།
དོན་འགྲེལ། བྱ་བ་གང་ཞིག་རང་གི་འཆར་འགོད་བཞིན་མ་གྲུབ་པར་རྒྱ་འུབ་མ་
འདུས་པའི་སྐབས་ད་ཆ་གང་ལ་ཐུག་ཀྱང་ཐབས་ཤེས་མི་འདུག་ཟེར་བ་ལྟ་བུའམ། ཡང་
སྐབས་རེ་བྱ་བ་སྒྲུབ་མཁན་དེ་ལ་འཇོན་ཐང་དང་གདེང་ཚོད་ཅི་ཡང་མི་འདུག་པས་ཀླུང་
རྟས་གར་བསྐྱལ་རེད་ཟེར་བ་ལྟ་བུ་དེ་རིགས་ལ་སྤྱད་ཀྱང་ཆོག་པ་ཡིན།།



དཔེ་ཁོ་ན་བཤད་དེ་བརྗོད་དོན་གསལ་བར་སྟོན་པ། 81
ལྟར༣ སྙིང་རྗེ་བོ་ཙི་ཙིའི་ཕྲུ་གུ། ཆེར་ལོངས་ནས་རས་ཕད་རྟོལ་མཁན། བུ་ཚབ་དང་། དགེ་
ཕྲུག་སོགས་ཆུང་དུས་གུས་གུས་ཞུམ་ཞུམ་གྱིས་ཁ་ལ་ཉན་ནའང་། རང་མགོ་ཐོན་རྗེས་དྲིན་
ལན་ལོག་འཇལ་བྱེད་མཁན་ནམ། ཡང་ན་དེ་འདྲ་ཡོང་སྲིད་ཟེར་བ་ལྟ་བུ་དེ་རིགས་ལ་སྤྱོད་
པ་ཡིན།།
༢༨༤ སྙབས་པ་ལག་པ་སུ་རིང་། གཞུང་རྒྱུའམ་ཐུན་མོང་གི་སྤྱི་རྫས་ལ་བདག་གཉེར་དོ་
དམ་གང་ཡང་མེད་པར་ཧམ་པ་སུ་ཆེས་ཁྱེར་ནས་སྒེར་གྱི་དགོས་མཁོར་བེད་སྤྱོད་བྱེད་པ་
དེ་རིགས་ལ་སྤྱོད་པའི་ཟུར་ཟའི་དམོད་ཚིག་ཅིག་ཡིན།།
༢༨༥ གཏམ་འདོད་བྲེལ་ཁ་མཐོ་ན། མཛོ་ཐོ་ལྟོགས་གྲིར་ཤི། མཆོར་འདོད་དང་གྲགས་
འདོད་ཀྱི་ལོངས་སྤྱོད་ཐལ་དྲགས་ན། མཐའ་མ་རྒྱུན་ལྡན་གྱི་འཚོ་བའང་སྐྱེལ་མི་ཐུབ་པ་
ཞིག་ཡོང་ཟེར་བའམ། ཁེངས་དྲེགས་ཆེ་དྲགས་ན་ནམ་ཞིག་གཉེན་གྲོགས་སུ་ཡང་འཁོར་
མཁན་མེད་པར་གྲོགས་མེད་ཁེར་ལུས་ཐབས་རྡུགས་པོ་ཞིག་ཡོང་ཟེར་བ་སོགས་ལ་སྤྱད་
ཆོག་པ་ཡིན།།
༢༨༦ གཏོར་མ་ཆུ་ལ་སྐྱུར་ན། བྱ་ཁྱི་ཁོ་ཐག་ཆོད། ཁ་གཏད་ཕྱོགས་གཉིས་ཁེ་ཕན་གྱི་ཐོབ་
ཆར་མ་འཆམ་པ་རྩོད་པ་ཐུག་སྐབས་ཐོབ་ཆ་དེ་དག་གཞུང་ཐོག་གམ། སྤྱི་རྫས་སུ་ལེན་རྒྱུ་
ཟེར་བའམ། ཡང་ན་བཞེས་རོགས་གནང་ཟེར་བ་དེ་རིགས་ལ་སྤྱོད་པ་ཡིན།།
༢༨༧ བཏང་ན་མདའ་ཉན་པ། བཀུག་ན་གཞུ་ཉན་པ། གྱོང་སར་གྱོང་བ་དང་། མཉེན་སར་
མཉེན་པ། བཏང་འགྲོ་བཞག་སྡོད་འཕེར་ཞིང་། གནས་ལུགས་དང་མཐུན་པའི་སྤྱོད་ཚུལ་
འཛིན་ཐུབ་པའི་ཕོ་ཁྱོ་ག་འཇོན་ཐང་ཡོད་པ་ཞིག་ཡིན་ཟེར་བ་ལྟ་བུའི་རིགས་ལ་སྤྱོད་ཅིང་།
དགོས་ཟེར་བའམ། ཐོན་ཐུབ་ཟེར་བ་ལ་སོགས་པ་ཚིག་གྲོགས་གང་འོས་སྐབས་དང་
བསྟུན་ནས་བསྒྱུར་ཆོག་པ་གཞན་དང་འདྲ།།



82 གཏམ་མཛོད་མེས་པོའི་ཞལ་རྒྱུན།
༢༨༨ རྟ་རྒན་ལ་ཐོག་བརྒྱབ། ཁྱི་རྒན་ལ་ཉི་མ་ཤར། མཆན། བོད་དུ་རྟ་བོང་ཤི་བའི་རོ་ཁྱི་ལ་
སྟེར་བ་དང༌། ཉི་མ་ཤར་ཞེས་པ་ནི་འདིར་ཁེ་ཕན་ཡོངས་སུ་ཐོབ་པའི་དོན་ལ་གོ་དགོས་པའོ།།
དོན་འགྲེལ། ཁྱིམ་ཚང་ཞིག་ལ་ཇུས་ཉེས་ཆེན་པོ་ཞིག་བྱུང་བ་དེ་ལ་བརྟེན་ནས་ཁྱིམ་
ཚང་གཞན་ཞིག་ལ་ཁེ་ཕན་ཆེན་པོ་རག་སོང་ཟེར་བའམ། ཡང་ན་དབང་ཆ་ཆེན་པོ་ཡོད་
པའི་དཔོན་པོ་ཞིག་གནས་དབྱུང་བཏང་བའི་ཚབ་དེ་དཔོན་ཆུང་དཀྱུས་མ་ཞིག་ལ་རག་
སོང་ཟེར་བ་ལྟ་བུ་དེ་རིགས་ལ་སྤྱོད་པ་ཡིན།།
༢༨༩ རྟ་རྒོད་མའི་སྔོན་ལ། རྟེའུས་རྒྱུག ཤེས་ཡོན་དང་ཆ་རྒྱུས་ཡོད་པའི་མིས་ཁ་གྲག་
པའམ། བྱ་བ་མ་བྱས་པའི་གོང་ལ་འོས་བབ་གང་ཡང་མེད་པའི་མིས་འདི་ཡིན་དང་། དེ་མིན་
ཞེས་ཤོད་པའམ། ཡང་ན་འགྲིག་དང་མི་འགྲིག་ཅེས་ཁ་ཚོན་གཅོད་པ། འདི་དང་དེ་བྱེད་ཅེས་
བྱ་བ་ངོ་མར་ཞུགས་པ་སོགས་ལ་མ་འོས་མ་འཚམ་ཞེས་འཁང་ར་བྱེད་པར་སྤྱོད་པའོ།།
༢༩༠ རྟ་གཅིག་ལ་སྒ་གཉིས། མི་གཅིག་གིས་དུས་གཅིག་ལ། ལས་ཀ་གཅིག་མ་གཏོགས་
གཉིས་བྱེད་མི་ཐུབ་ཟེར་བ་ལྟ་བུ་དེ་རིགས་ལ་སྤྱོད་པ་ཡིན་ཞིང་། གོང་དུ་གསལ་བའི་
“རྒྱབ་གཅིག་ལ་སྒ་གཉིས་” ཞེས་པ་དང་གོ་དོན་གཅིག་ཡིན།། །
༢༩༡ རྟ་ཐོག་ནས། གྲོག་མ་གཟིགས་པ། དབང་གྲགས་ལྡན་པའི་མི་ཆེན་གྱིས། ཉམ་ཐག་
པའི་མི་ལ་དོ་སྣང་བལྟ་སྐྱོང་གནང་བ་ཟེར་བ་ལྟ་བུར་སྤྱོད་པ་ཡིན་ཞིང་། འདི་ལ་དྲིན་བསམ་
དང་ངོ་བསྟོད་ཀྱི་ཉམས་ལྡན་ཡོད། ཡང་སྐབས་རེ་རྟ་ཐོག་ནས་གྲོག་མ་མི་མཐོང་ཞེས་ལྡོག་
ནས་སྤྱོད་མཁན་ཡང་སྣང་ངོ༌།། །
༢༩༢ རྟ་ཕོ་རྒྱུག་ཆེ་ན། མཐའ་མ་གཡང་ལ་ལྷུང་། མི་ཡ་ཡུག་ཆེན་པོ་བྱེད་མཁན་ལ། བྱ་བ་
གང་ཡིན་ཡང་ཚད་ལས་བརྒལ་ཏེ་ཐལ་དྲགས་ན། མཐའ་འབྲས་བཟང་པོ་ཡོང་མི་སྲིད་ཅེས་
དྲན་བསྐུལ་བྱེད་པ་ལྟ་བུ་དེ་རིགས་ལ་སྤྱོད་པ་ཡིན།།



དཔེ་ཁོ་ན་བཤད་དེ་བརྗོད་དོན་གསལ་བར་སྟོན་པ། 83
༢༩༣ རྟ་ཐོ་ཐང་ལ་རྒྱུག་ན། རྟ་དཔྱད་ཁྲོམ་པས་གླེང་། མི་སོ་སོས་རང་འཁྲིའི་ལས་ཀ་
རྣམས་བསྟར་ཆགས་སུ་བསྒྲུབས་ན། འཇོན་ཐང་དང་། གྲུབ་འབྲས། དགེ་སྐྱོན་སོགས་ཇི་
ལྟར་ཡོད་མེད་མི་དམངས་མང་ཚོགས་ཀྱིས་མཇུག་བསྡོམས་དོན་ལ་གནས་པ་ཞིག་བྱེད་
ངེས་ཡིན་ཟེར་བ་ལྟ་བུ་དེ་རིགས་ལ་སྤྱོད་པ་ཡིན་ཞིང་། སོ་སོ་རང་ཉིད་ཀྱིས་བཏང་བཏང་
བྱས་བྱས་སོགས་སྒྲོག་སྤེལ་བྱེད་དགོས་དོན་མེད་ཅེས་ཤུགས་ལ་སྟོན་གྱིན་ཡོད།།
༢༩༤ རྟ་ཐོ་ཆས་ཀྱིས་གསོས་ནས། དྲིན་ལན་འཕྲོ་ཡིས་འཇལ། ཕ་མས་བུ་ཕྲུག་ཆུང་དུས་
ནས་གཅེས་སྤྲས་ཀྱིས་གསོ་སྐྱོང་བྱས་ན་ཡང་། ཆེན་པོ་ལོངས་རྗེས་ཕ་མར་སྡང་ཟུག་བྱེད་
པ་སོགས་མདོར་ན་ཕར་དྲིན་གྱིས་བསྐྱངས་པའི་མིས་ཚུར་དྲིན་ལན་ལོག་འཇལ་བྱེད་པ་དེ་
རིགས་ལ་སྤྱོད་པ་ཡིན་ནོ།། །།
༢༩༥ རྟ་ཕོ་ཆེན། ཡུར་བར་ཐོགས་དོགས་མེད། བྱ་བ་གང་ལ་འདྲིས་ཤིང་བྱང་བའམ།
ཡང་ན་དེ་སྒྲུབ་པའི་ཆ་རྐྱེན་ཡོད་པ་ཞིག་ལ། དེ་རིང་བྱ་བ་དེ་སྒྲུབ་པའི་སྐབས་ཕྲད་དུས་
ཚད་ལས་བརྒལ་ནས་ལེགས་སྒྲུབ་བྱེད་ཐུབ་ཟེར་བའམ། ཡང་ན་རང་ཉིད་ཀྱིས་གདེང་ཚོད་
ཡོད་པའི་སྒོ་ནས་ལེགས་སྒྲུབ་བྱ་རྒྱུ་ཡིན་ཟེར་བ་སོགས་ལ་སྤྱོད་པའོ།།
༢༩༦ རྟ་ཕོ་བྲེས་ལ་བཏགས་ན། གོང་ཐང་ཁྲོམ་པས་གཅོད། ཁོ་ལས་ང་དྲག་དང༌། སུ་
ལས་སུ་ཡག་སོགས་ཁ་མི་འཆམ་པ་བྱུང་དུས། རང་རང་གི་བྱས་རྗེས་སམ་གྲུབ་འབྲས་
རྣམས་གསལ་བཤད་བྱས་ན། དངོས་འབྲེལ་སུ་ལེགས་དང་སུ་ཞན་རྒྱ་ཆེའི་མང་ཚོགས་
གླེང་ཕྱོགས་ཀྱིས་དབྱེ་བ་འབྱེད་རྒྱུ་རེད་ཅེས་པ་ལྟ་བུར་སྤྱོད་པ་ཡིན། རང་སྣང་བདེན་
རློམས་བྱ་མི་རུང་བར་མང་ཆེ་བའི་ངོས་འཛིན་ལ་བརྩི་འཇོག་དགོས་ཞེས་པའི་བདེན་དོན་
ཡང་མཚོན་ནོ།།
༢༩༧ རྟ་ཕོ་ལ་རྒྱུག་ཤེད་ཡོད་ན། བྱང་ཐང་ལ་མུ་མཐའ་མེད། བྱ་གཞག་སྒྲུབ་པར་ང་འགྲོ་
ངས་འཇོན་ཞེས་འཚང་ཁ་ཤིག་ཤིག་བྱེད་སྐབས། ཕོ་གསར་ཚོར་ཤེས་ནུས་དང་འཇོན་



84 གཏམ་མཛོད་མེས་པོའི་ཞལ་རྒྱུན།
ཐང་ཡོད་ན། སྤྱི་ཚོགས་ཀྱི་ཕན་བདེ་སྐྲུན་པའི་བྱ་གཞག་རྫོགས་མཐའ་མེད་ཅེས་པ་ལྟ་བུ་དེ་
རིགས་ལ་སྤྱོད་པ་ཡིན། འོན་ཀྱང་བོད་རྙིང་པར་མི་ལ་ཤེས་ནུས་ཡོད་ཀྱང་། ཆོས་ཕྱོགས་
ཀྱི་ཐད་ལ་མ་གཏོགས་འདོན་པའི་ཡུལ་དང་འདོན་པའི་ཆ་རྐྱེན་མེད་པ་རེད།།
༢༩༨ རྟ་མ་རྒྱུག་གོང་ལ་འདང་རྒྱོབ། ས་འབར་འབུར་ཡོད་སར་མཉམ་འཇོག བྱ་བ་གང་
ཞིག་ཡིན་ནའང་མ་བརྩམས་པའི་སྔོན་ནས་བསམ་གཞིགས་ལེགས་པར་བྱ་དགོས་པ་དང་།
བྱ་བར་དངོས་སུ་གཞུག་སྐབས་འགལ་རྐྱེན་ཡོད་རིགས་ལ་ངེས་པར་དུ་དེ་བས་གཟབ་
ནན་བྱ་དགོས་ཟེར་བ་ལྟ་བུར་སྤྱད་ན་འཚམ་པར་མངོན།།(ཨ་མདོ་ཁུལ་)
༢༩༩ རྟ་མ་ཆད་གོང་ལ། བབས་ན་བཟང་། བྱ་བ་གང་ཞིག་ཡིན་རུང་ཡུལ་དུས་ཚེ་སྐབས་
ལ་བལྟས་ནས། གནས་ཚུལ་བཟང་པོ་མེད་ན་མཐའ་ལ་མ་ལྷུང་གོང་ནས་རང་སྒུལ་གྱིས་
ཕྱིར་འཐེན་ནམ། མཚམས་འཇོག་སོགས་གང་འོས་བྱས་ན་ལེགས་ཞེས་ཁ་ཏ་དྲན་བསྐུལ་
བྱེད་པ་ལྟ་བུ་དེ་རིགས་ལ་སྤྱོད་པ་ཡིན།།
༣༠༠ རྟ་ལམ་གྲོག་མས་འགོག་པ། སྟོབས་ཤུགས་བཙན་དྲག་ཅན་གྱི་དགྲ་ཟླར། གཉོད་
ཆུང་ཉམ་ཐག་གིས་འགོག་རྒོལ་བྱས་ན་རང་ཉིད་འཕུང་བ་ལས་འོས་མེད་ཟེར་བ་ལྟ་བུ་དེ་
རིགས་ལ་སྤྱོད་པ་ཡིན།།
༣༠༡ རྟས་ལྕང་མ་ཟ་བ། རས་བསླབས་པ། བྱེད་མི་འོས་པའི་ལས་ཀ་དེ་སྔོན་ལ་མི་གཞན་
དག་གིས་བྱས་པར་བརྟེན། དེ་ནས་ཁོས་ཀྱང་ཤེས་པ་རེད་ཟེར་བ་ལྟ་བུའམ། ཡང་ན་ལས་
ཀ་འདི་ཁྱེད་རང་གིས་བྱས་པ་ལ་བལྟས་ནས་ངས་ཀྱང་ཤེས་བྱུང་ཟེར་བ་སོགས་ལ་སྐབས་
དང་བསྟུན་ནས་སྤྱོད་པ་ཡིན།།
༣༠༢ རྟོགས་ལྡན་མི་གཅིག་ལག་གཅིག །ཇག་པ་མི་མང་ལག་མང་། མི་མང་དཔུང་སྒྲིལ་
བྱས་པའམ། ཡང་ན་མང་སྣེ་ཉུང་གིས་(མ་)བརྟེན་པར་ཅི་བྱ་གཏོལ་བྲལ་དུ་གྱུར་སོང་ཟེར་
བའམ། ཡང་ན་ང་རང་མི་གཅིག་ལ་ལས་འགན་སྣེ་མང་རྙོག་འཛིང་ཡོད་པ་དང་། འབྲེལ་



དཔེ་ཁོ་ན་བཤད་དེ་བརྗོད་དོན་གསལ་བར་སྟོན་པ། 85
ཡོད་མི་སྣ་མང་པོར་ཁ་ཡ་བྱེད་དགོས་པ་སོགས་ལྕོགས་ཐབས་རྩ་བ་ནས་མི་འདུག་ཟེར་བ་
ལྟ་བུ་དེ་རིགས་ལ་སྤྱད་ན་ཡང་ཆོག་པ་ཡིན།།
༣༠༣ ལྟ་བ་ལྷ་དང་མཉམ་ཡང་། སྤྱོད་པ་མི་དང་བསྟུན་དགོས། རང་ཉིད་ཤེས་ཡོན་ནམ།
གོ་གནས། སྙན་གྲགས། འབྱོར་སྟོབས་སོགས་ཇི་ལྟར་ཆེ་ན་ཡང་། སྤྱི་ཚོགས་ཐོག་འཚོ་བ་
སྐྱེལ་སྐབས་འབྲེལ་འདྲིས་དང་། སྤྱོད་ཚུལ། སྒྲིག་སྲོལ་སོགས་གང་ཅི་སྤྱི་འགྲེ་སྤྱི་མཚུངས་
མི་ཁྱུར་འདྲེས་པ་ཞིག་བྱ་དགོས་ཟེར་བ་ལྟ་བུ་དེ་རིགས་ལ་སྤྱོད་པ་ཡིན།།
༣༠༤ ལྟག་ཆུ་ཆད་པའི་རྫིང་བུ། ཡོང་ཁུངས་ཀྱི་རྒྱུན་ཟད་པའི་དཔལ་འབྱོར་ལྟ་བུའམ།
ཡང་ན་རྒྱབ་དཔུང་མེད་པའི་དམག་སྡེ་སོགས་ལ་སྤྱོད་པ་ཡིན།།
༣༠༥ ལྟོ་ཁྱིའི་ལྟོ་ལ། ལས་བོང་བུའི་ལས། བོད་རྙིང་པའི་ཞིང་བྲན་དབུལ་ཕོངས་རྣམས་ཀྱི་
འཚོ་བ་མཚོན་པའི་གཏམ་དཔེ་ཞིག་ཡིན།།
༣༠༦---༡ ལྟོ་གར་ཟོས་ཀྱི་སྒོ་ཁྱི། ལྟོ་གང་ནས་སྟེར་བ་དེའི་སྒོ་སྲུང་བ་ཁྱིས་ཀྱང་བྱེད་
པ་ལྟར་རང་གི་འཚོ་བའམ་ཁེ་ཕན་གྱི་འབྱུང་ཁུངས་གང་ཡིན་པ་དེ་ལ་ཤ་ཞེན་དང་། ལ་རྒྱ།
ལྷག་བསམ་རྣམ་དག་བཅས་ནི་བྱེད་དགོས་ངེས་ཤིག་ཡིན་ལ། མ་བྱས་ན་མི་འགྲིག་པ་ལྟ་
བུ་དེ་རིགས་ལ་སྤྱོད་པ་ཡིན།།
༣༠༦---༢ སྟོགས་སླ་ཅན་པ། དུག་དང་འཕྲད། ཁེ་བཟང་ཞིག་འཐོབ་རེས་འབྲེལ་མེད་
ཀྱི་བྱ་བར་ཐེ་གཏོགས་བྱས་པ་ལ། མཐའ་མ་གྱོད་གཞིའམ་ཆག་སྒོའི་ནང་ཚུད་པ་ལྟ་བུ་དེ་
རིགས་ལ་ཟུར་ཟ་བྱེད་པར་སྤྱོད་ཅིང་། ཡང་རང་གི་སོགས་ལ་ལྟོགས་ཤེད་ཀྱི་ཁེ་བཟང་ཁོ་
ནར་རྔམས་པ་བྱེད་མི་ཉན་ཞེས་བསླབ་བྱ་བྱེད་པར་སྤྱོད་མཁན་ཡང་ཡོད།།
༣༠༧ སྟ་རེ་རྡོ་ལ་གཞུས་ན། སྐུ་གྱོང་ལྕགས་ལ་ཐོག་ཡོང་། བཙན་པོའི་རྒྱབ་རྩ་ཡོད་པ་
དང༌། དབང་ཤུགས་འབྱོར་སྟོབས་ཅན་ལ་ཕོག་ཐུག་བཏང་ན། སོ་སོ་རང་ཉིད་ལ་གྱོང་གུན་
རག་ཡོང་ཟེར་བ་ལྟ་བུ་དེ་རིགས་ལ་སྤྱོད་པ་ཡིན།།



86 གཏམ་མཛོད་མེས་པོའི་ཞལ་རྒྱུན།
༣༠༨ སྟག་ཁ་ཆེ་ཡང་། མིད་པར་སོར་དོ། ཁ་གཏད་ཕྱོགས་ཀྱི་བཟང་ཆ་ཁོ་ནར་བལྟ་རྒྱུ་
མེད་པར་དེའི་ཞན་ཆའི་ཕྱོགས་ཀྱང་མཐོང་ཐུབ་པ་བྱ་དགོས། དེ་ལྟར་དབྱེ་ཞིབ་བྱེད་ཤེས་
ན་དེ་ཙམ་གྱི་སྐྲག་སྣང་སྐྱེ་དགོས་དོན་མེད་ཟེར་བ་ལྟ་བུར་སྤྱོད་པ་འདི་རིགས་ལ་བབ་
ཆགས་ཀྱི་རྩོད་སྒྲུབ་ཀྱི་ལྟ་བ་ལྡན་ཡོད་དོ།།
༣༠༩ སྟག་གི་རྔ་མ་མི་འཛིན། བཟུང་རྟིང་སླད་ནས་མ་གློད། མི་ངན་རེངས་ཅན་དང་རྩོད་
འཁྲུག་མི་ཡོང་བ་བྱ་དགོས། གལ་སྲིད་བཟློག་ཐབས་བྲལ་བར་འཐབ་མོ་བྱ་དགོས་བྱུང་ན།
བློ་ཐག་རྦད་བཅད་ཀྱིས་མཐའ་མའི་རྒྱལ་ཁ་མ་འཐོབ་བར་དུ་འཛིང་མོ་རྒྱུན་འཁྱོངས་བྱེད་
དགོས་པ་ལས། ཐེ་ཚོམ་དང་། ལྷོད་གཡེང་ཕྲ་མོ་ཙམ་ཤོར་ན་ཕམ་ཉེས་ཡོང་ངེས་ཡིན་ཟེར་
བ་ལྟ་བུར་སྤྱོད་པ་ཡིན།། (མདོ་ཁམས་ཁུལ་)
༣༡༠ སྟག་མཆོངས་སར་ཝ་མཆོངས་ན། ཝའི་སྐེད་ཚིགས་བུད། དཔའ་རྩལ་དང་། ཤེས་
ཡོན། འཇོན་ཐང་སོགས་གང་ཡིན་རུང་བྱང་ཆུབ་པའི་མིས་བསྒྲུབས་པའི་ངོ་མཚར་ཅན་
གྱི་བྱ་གཞག་དེ། ཁྱད་ཡོན་དེ་དག་དང་བྲལ་བའི་མིས་ལད་མོ་བྱས་ཏེ་ཨུ་ཚུགས་ཀྱིས་སྒྲུབ་
པར་ཞུགས་ན། ངོ་ཚ་དགོས་པའི་ཕམ་ཉེས་ཤིག་ཡོང་ངེས་ཡིན་ཟེར་བ་ལྟ་བུར་སྤྱོད་པའོ།།
༣༡༡ སྟག་ཐིག་ལེ་ཅན་དེ་ནགས་ལ་སོང་། ཁྱི་རྔ་མ་ཅན་དེ་ཤུལ་ན་ལུས། ཕ་བཟང་པོ་
གཤེགས་ཟིན་པའི་རྗེས་སུ་བུ་དམན་པ་ལུས་སོང་ཟེར་བའམ། སློབ་དཔོན་མཁས་པ་ཆེན་
པོ་འདས་པའི་ཤུལ་དུ་སློབ་མ་བླུན་པོ་ལུས་འདུག་ཟེར་བ་ལྟ་བུ་དེ་རིགས་ལ་སྤྱོད་པ་ཡིན།།
༣༡༢ སྟག་ལྤགས་དུ་བས་ཚོས་ཀྱང་། དགུ་ཚན་དགུ་ཡི་གྲལ་མགོ བོད་ཀྱི་སྔར་སྲོལ་ལ་
ཡར་འབུལ་བའམ། མར་ལེགས་སྐྱེས་སོགས་བསྟར་སྐབས་དངོས་རིགས་སྣ་གྲངས་དགུ་
དང༌། བདུན། ལྔ། གསུམ་སོགས་གང་རུང་སྟར་དུ་སྒྲིག་པ་ལ་དགུ་ཚན་དང་། བདུན་ཚན།
ལྔ་ཚན་སོགས་ཟེར་ཞིང་། དགུ་ཚན་ཞེས་པ་རྒྱས་ཤོས་དང་། སྟག་ལྤགས་ནི་ཐོབ་ཐང་ཆེ་
ཤོས་སུ་རྩིས་ནས་དང་པོར་འཇོག་པ་དཔེར་བཀོད།



དཔེ་ཁོ་ན་བཤད་དེ་བརྗོད་དོན་གསལ་བར་སྟོན་པ། 87
དོན་འགྲེལ། སྤྱི་ཚོགས་ནང་སྙན་གྲགས་བརྩི་བཀུར་ཐོབ་པའི་མི་སྣ་ལོ་རྒས་རྫི་
ཇིབས་གྱུར་པ་ཞིག་ཡིན་ནའང་། ཐམས་ཅད་ཀྱིས་བཀུར་སྟི་དང་གུས་ཞབས་བྱ་དགོས་
ཟེར་བ་ལྟ་བུར་སྤྱོད་པའོ།།
༣༡༣ སྟག་མོ་ལྟོགས་ཀྱང་། རང་ཤ་མི་ཟ། ཐབས་ཇི་ལྟར་རྡུགས་ཀྱང་། རང་ཉིད་འཕུང་
ལ་སྦྱོར་བའི་བྱ་ངན་མི་བྱེད་ཟེར་བའམ། ཡང་ན་དགྲ་གཉེན་གོ་ལྡོག་དང་། དྲིན་ལན་ལོག་
འཇལ་སོགས་མི་འཚམ་པའི་བྱ་བ་དེ་རིགས་བྱེད་མི་སྲིད་ཟེར་བ་སོགས་སྐབས་དང་
བསྟུན་ནས་སྤྱོད་པ་ཡིན།།
༣༡༤ སྟག་ལ་མཆོངས་ཆེན་བཅོ་བརྒྱདཡོད་ན། ཝ་ལ་འཛུལ་ཁུང་བཅུ་དགུ་ཡོད། ཁྱོད་
ལ་ཕར་རྒོལ་བྱེད་པའི་ཐབས་ཤེས་ཇི་ཙམ་མང་པོ་ཡོད་ན་ཡང་། ཁ་གཏད་ཕྱོགས་ལའང་
རང་སྲུང་བྱེད་ཐབས་དེ་ལས་མ་ཉུང་བ་ཞིག་ངེས་པར་ཡོད་པ་ཤེས་དགོས་ཟེར་བ་ལྟ་བུ་ལ་
སྤྱོད་པ་ཡིན།།
༣༡༥ སྟག་ཤི་ཡང་སྡེར་བཞི་སྐམ་མེད། ཉམས་རྒུད་བྱུང་ན་ཡང་། རྩ་མེད་དུ་གྱུར་མེད་
ཟེར་བའམ། འགྱུར་མི་སྲིད་ཟེར་བ་ལྟ་བུ་ལ་སྤྱོད་པ་ཡིན།།
༣༡༦ སྟེང་རྡོ་ནོན་ཆུང་ན། འོག་རྡོ་འཕར་ཆེ། འགོ་ནས་འཆུན་འདོམས་ཆུང་དྲགས་ན།
གཤམ་འོག་ནས་ཟིང་ཆ་བསླངས་ཡོང་ཟེར་བ་ལྟ་བུར་སྤྱོད་པ་ཡིན།།
༣༡༧ སྟོན་པའི་དབུ་ལ་བྱིས་བའི་ལག་རྩེད། རྩ་འགངས་ཆེ་བའི་དངོས་པོ་ལ། སྤྱིར་བཏང་
གི་ལག་པ་འཆང་བ་ལ་དེ་ལྟར་བྱེད་མི་རུང་ཟེར་བ་ལྟ་བུར་སྤྱོད་པ་ཡིན།།
༣༡༨ སྟོན་བཟའ་ཁ་བྱེ་དུས། སྦལ་ཁ་འགྲིགས། སྟོན་དུས་རྩི་ཐོག་ཀུན་སྨིན་ནས་བཟའ་བྱ་
ཡོངས་སུ་རྫོགས་པའི་སྐབས་སྦལ་པའི་ཁ་འབྱར་བ་དཔེར་བཞག་སྟེ། དུས་ཀྱི་སྟོན་མོ་ཆེན་
པོ་རན་ཁར་བྱེས་སུ་ཐོན་དགོས་བྱུང་བའམ། ཡང་ན་སོ་སོགས་ན་བས་ཟས་ཟ་མ་ཐུབ་པ་
སོགས་ལ་ཁ་མཚར་དུ་སྤྱོད་སྲོལ་ཡོད།།



88 གཏམ་མཛོད་མེས་པོའི་ཞལ་རྒྱུན།
༣༡༩ བརྟག་སྒྲིལ་མ་རེད་དངུལ་སྒྲིལ་རེད། ཇོ་བོ་མ་རེད་བྱམས་པ་རེད། གོ་མིང་ཐོབ་ཐང་
དང་དབང་ཆ་སོགས་བསྐོ་བཞག་བྱེད་དུས་ཕྱི་ཚུལ་ལ་དྲང་པོ་དྲང་བཞག་བྱེད་ཚུལ་དྲིལ་
བསྒྲགས་བྱེད་ན་ཡང་། དོན་ལ་རྒྱུ་རྔན་རྗེས་འབྲངས་ཁོ་ན་ལས་མི་འདུག་ཟེར་བ་ལྟ་བུར་
སྤྱོད་པ་ཡིན། དཔེ་འདིའི་འབྱུང་ཁུངས་ལོ་རྒྱུས་ལེ་ཚན་དྲུག་པའི་ཁོངས་སུ་གསལ་བར་
གཟིགས།། (ལྷ་ས་ཁུལ་)
༣༢༠ ཐག་ཁྲ་སྦྲུལ་དུ་མཐོང་བ། རྣམ་རྟོག་གི་དབང་དུ་གྱུར་ནས་དགོས་མེད་ཀྱི་དོགས་པ་
དང༌། འཇིགས་སྣང་བྱེད་པ་སོགས་ལ་སྤྱོད་པ་ཡིན།།
༣༢༡ ཐང་གི་རྡོ་བསྒྲུགས་ནས། རུམ་གྱི་བྲོ་ལྷུང་། ཕན་མེད་ལ་སྲེད་ཞེན་བྱས་ནས་ཕན་
ཡོད་ཀྱི་བྱ་དངོས་ཤོར་བའི་སྤྱོད་ཚུལ་དེ་ལྟ་བུའི་རིགས་ལ་སྤྱོད་པ་ཡིན།།
༣༢༢ ཐབ་ཆུང་ཆུང་ལ། མེ་ཚ་པོ། ཁྱིམ་ཚང་ངམ། བྱ་གཞག་སོགས་གང་ཡིན་རུང་། རྒྱ་
ཆེ་ཁུ་མ་འདུས་དེ་འདྲ་མ་ཡིན་པར་གྲ་འགྲིགས་ཚགས་ཚུད་པོ་ཡོད་པ་དེ་རིགས་ལ་སྤྱོད་
པ་ཡིན། ཚིག་གྲོགས་ནི་སྐབས་དང་བསྟུན་ནས་སྦྱོར་དགོས།།
༣༢༣ ཐལ་བ་གནམ་ལ་གཏོར་ན། ཕྱེད་ཀ་རང་གི་མགོ འཁྲུག་སློང་སོགས་ཐལ་ཆ་ཡོང་
ཉེན་གྱི་བྱ་བ་བརྩམས་ན། མཐའ་འབྲས་ཉམས་ཉེན་དང་ཆག་སྒོ་སོགས་རང་གི་མགོ་ལའང་
འབབ་སྲིད་ཟེར་བ་ལྟ་བུར་སྤྱོད་པ་ཡིན།།
༣༢༤ ཐིག་བཏང་སར། གྱེའུ་མི་འགྲོ་བ། རང་གི་བསམ་འདུན་གྱི་འཆར་གཞི་དེ། དངོས་
དོན་ཐོག་ཇི་བཞིན་བསྒྲུབ་པ་ཡོང་མི་སྲིད་ཟེར་བའམ། ཡང་ན་ཁ་ནས་བཤད་པ་ཇི་ལྟར་
ལག་ལེན་དུ་འཁྱོལ་དཀའ་མོ་ཡིན་ཟེར་བ་ལྟ་བུར་སྤྱོད་སྲོལ་ཡོད།།
༣༢༥ ཐེག་ཐལ་ཡང་། གྱེའུ་མ་ཐལ་བ། བྱ་བ་གང་ཞིག་སྒྲུབ་སྐབས་ཚིག་ཐལ་ཤོར་ནའང་།
ད་དུང་དོན་རྩ་ཐག་གཅོད་དངོས་སུ་བྱ་རྒྱུ་ཐལ་ཆ་མ་སོང་བ་བྱ་དགོས་ཟེར་བ་ལྟ་བུར་སྤྱོད་
པའམ། ཡང་ན་ད་ལྟ་ད་དུང་ཐབས་ཤེས་ཡོད་ཟེར་བ་ལའང་སྤྱད་ཆོག །



དཔེ་ཁོ་ན་བཤད་དེ་བརྗོད་དོན་གསལ་བར་སྟོན་པ། 89
༣༢༦ ཐུག་པ་འཐུང་ཁར། ཚྭས་ལག་ཐོགས། རང་ཉིད་ཀྱིས་བསམ་བློ་སྔོན་ཐོངས་མ་
ཐུབ་པའམ། ཡང་ན་ལས་འགན་འཁུར་མཁན་གྱིས་གྲ་སྒྲིག་འཐུས་ཚང་མ་བྱུང་བས་བྱ་
བ་ཞིག་རྩོམ་སྐབས་ཆ་རྐྱེན་གལ་ཆེ་བ་ཞིག་མ་ཚང་བར་ཐེབས་ཆག་པའམ། དགོས་
མཁོ་དེ་རིན་གོང་མཐོ་པོ་སྤྲད་ནས་ཕམ་ཉོ་མི་བྱེད་ཀ་མེད་བྱ་དགོས་བྱུང་བ་སོགས་ཀྱི་
སྐབས་སྤྱོད་པ་ཡིན།།
༣༠༧ ཐུགས་འདོད་ལ་རྒྱ་ཡོད་ཀྱང་། འགྲམ་པར་གླུ་མ་སྐྱེས། རང་བློར་མཐོ་འདོད་དང་།
མཆོར་འདོད་ཡོད་ཀྱང་། འཇོན་ཐང་དང་དཔལ་འབྱོར་གྱི་ཆ་རྐྱེན་མི་འདུག་ཟེར་བའི་མཚར་
གཏམ་ལྟ་བུར་སྤྱོད་ཅིང་། རང་གཞན་སུ་ལ་སྤྱད་ཀྱང་ཆོག་པ་ཡིན།།
༣༢༨ ཐུད་འཚོ་བ། མར་གྱི་བཀའ་དྲིན་ཡིན། ཁྱིམ་ཚང་ཞིག་གམ། མི་ཞིག་རང་མགོ་
ཐོན་པའམ། འདྲ་ཆགས་པོ་བྱུང་བ་དེ་རང་གི་བྱེད་ནུས་ལ་བརྟེན་ནས་བྱུང་བ་མ་ཡིན་
པར། ཕ་མའམ་གཉེན་ཚན་བཟང་པོའི་རོགས་སྐྱོར་ལ་བརྟེན་ནས་བྱུང་བ་ཟེར་བ་ལྟ་བུར་
སྤྱོད་པ་ཡིན།།
༣༢༩ ཐེའུ་རང་ལ་དབང་བྱུང་ན། གོ་ཁ་ཐལ་བས་སྐྱོང་། མི་ངན་ལ་དབང་ཆ་འཐོབ་ན། མི་
འོས་མི་འཚམ་པའི་བྱ་བ་ཅི་ཡང་བྱེད་ཟེར་བར་སྤྱོད་པ་ཡིན།།
༣༣༠ ཐེམ་པའི་སྒང་གི་རིལ་མ། ལངས་ཕྱོགས་བརྟན་པོ་མེད་པའམ། རང་ཚུགས་མི་ཟིན་
པའི་མི་ལ་སྤྱོད་པ་ཡིན་ཞིང་། ཕྱི་ནང་ངམ་དགྲ་གཉེན་ཇིར་འགྱུར་ངེས་གཏན་མེད་པས་བློ་
གཏད་དང་ཡིད་རྟོན་མི་རུང་བ་མཚོན་པར་སྤྱོད་པ་ཡིན།།
༣༣༡ ཐོག་གཉའ་ནང་དུ་བརྒྱབ། བེར་ལ་ཕྱི་རུ་ལངས། ལ་ཕྱི་ནི་གཉའ་ནང་དང་རི་བོ་ཆེན་
པོས་ཆོད་པའི་ས་ཆའི་མིང་ཡིན་ཞིང་། དོན་རྐྱེན་དངོས་སུ་ཐོན་སར་རྙོག་གཞི་གང་ཡང་
བྱུང་མེད་ཀྱང་། ས་གནས་གཞན་དུ་ཡོད་པའི་གཉེན་ཚན་སོགས་ཀྱིས་ནད་མི་ཐེག་པའི་
འུར་སྒྲ་རྒྱག་པ་ལྟ་བུའམ། ཡང་ན་སྙད་མེད་སྙད་འདོགས་ཀྱི་བདེན་ཁུངས་རྩ་བ་ནས་མེད་
པའི་ཧམ་བསྙོན་ཤོད་ཀྱི་འདུག་ཟེར་བ་ལྟ་བུ་དེ་རིགས་ལ་སྤྱོད་པ་ཡིན།།



90 གཏམ་མཛོད་མེས་པོའི་ཞལ་རྒྱུན།
༣༣༢ མཐུ་མི་ལ་བརྒྱབ། ལྟས་རང་ལ་འཁོར། བསམ་པ་ངན་པས་མི་ལ་གནོད་སྐྱེལ་གྱི་བྱ་
བ་བརྩམས་ན་ཡང་། ནུས་པ་མ་ཐོན་པར། རང་ཉིད་ལ་རྐྱེན་ངན་འཕྲད་པ་ལྟ་བུ་དེ་རིགས་
ལ་སྤྱོད་པ་ཡིན།།
༣༣༣ མཐོ་གང་གི་སྙོབ་སར། འདོམ་གང་གིས་མི་སྙོབ་པ། གྱོད་གཞིའམ། བྱ་བ་གང་
ཞིག་ཐོག་མ་ལས་སླ་པོའི་ཐོག་ནས་ཐག་ཆོད་དམ། སྒྲུབ་ཐུབ་པ་ཞིག་ལ་བྱེད་ཐབས་མ་
མཁས་པའམ། དཀྲོག་རྐྱེན་ཆགས་པ་སོགས་ལ་བརྟེན་ནས་ཐལ་ཆ་དང༌། རྙོག་གཞི་ཆེན་
པོར་གྱུར་པ་ལ་ཟེར་བ་ཡིན། ཆགས་སོང་ངམ། ཆགས་ཡོང་སོགས་ཚིག་གྲོགས་སྐབས་
དང་བསྟུན་ཆོག །
༣༣༤ མཐོང་ན་རྩེད་མོ་དང་། མ་མཐོང་རྐུན་མ། མི་ཁྲམ་པས་བསམ་བཞིན་དུ་མི་གཞན་
ལ་བརྐྱངས་སྐུམ་བྱ་རྒྱུ་ཡོད་པའི་མགོ་སྐོར་གཏོང་ཐབས་སྤེལ་བ་སོགས་ལ་སྤྱོད་པ་ཡིན།།
༣༣༥ དག་པ་སངས་རྒྱས་དང་། མ་དག་དམྱལ་བ། དཀར་ནག་བརྡར་ཤ་བཅད་ནས་
བདེན་ཡོད་བདེ་བའི་ལམ་ལ་འཁོད་པ་དང༌། ཉེས་ཅན་ཡན་པོར་མ་ཤོར་བ་ཞིག་དགོས་
ཟེར་བར་སྤྱོད་པ་ཡིན།།
༣༣༦ དར་ལྕོག་སྡོད་དུ། རླུང་པོས་མི་འཇོག རང་གིས་སྡུག་བསྲན་བྱས་ཀྱང་། ཁ་གཏད་
ཕྱོགས་ཀྱིས་བརྙས་བཅོས་གཙེས་བསུན་བཏང་སྟེ་ཁྲིམས་གཏུགས་མི་བྱེད་ཀ་མེད་བྱུང་
ཟེར་བའམ། ཡང་ན་ཁ་གཏད་དོ་བདག་དང་མི་འགྲིག་པ་མེད་ཀྱང་། མི་གཞན་དག་གིས་
ལྐོག་ནས་ངན་བསྐུལ་བྱེད་ཀྱི་འདུག་ཟེར་བ་ལྟ་བུར་ཡང་སྤྱོད་པ་ཡིན།། །
༣༣༧ དུས་ལ་བབས་ན། ཤ་མོས་སྤང་རྟོལ། དངོས་པོའི་ནང་རྐྱེན་དང་ཕྱི་རྐྱེན་འཛོམས་
ཤིང་སྨིན་པའི་དུས་སུ་ཤ་མོའི་སྨྱུ་གུ་མཉེན་པོ་དེ་ལྟ་བུས་ཀྱང་སྤང་རྩིས་བསྡམས་པའི་ས་
མཁྲེགས་པོ་བདེ་བླག་ངང་བརྟོལ་ཐུབ་ཅེས་དཔེ་བསྟན་ཏེ། མི་ལ་ལས་དོན་ཆེན་ལམ་སེང་
མ་བསྒྲུབ་པར་ངང་ཐུང་འཚབ་འཚུབ་བྱེད་པའམ། ཡང་ན་ཡུན་རིང་བསྒུགས་ནས་རེ་ཐག་
ཆད་ནས་སྒྱིད་ལུག་བྱེད་པ་སོགས་ལ་དེ་ལྟར་བྱ་མི་རུང་ཟེར་བ་སོགས་ལ་སྤྱོད་པ་ཡིན།།



དཔེ་ཁོ་ན་བཤད་དེ་བརྗོད་དོན་གསལ་བར་སྟོན་པ། 91
༣༣༨ དྲིན་ཅན་གྱི་ལག་ལ་རྡོས་རྡུང་། ཚུར་ཕན་བཏགས་པའི་ལན་ལ། ཕར་གནོད་པ་བྱེད་
པ་ལྟ་བུར་སྤྱོད་པ་ཡིན།།
༣༣༩ དྲེད་མོས་འཕྱི་བ་བཟུང་བ། དྲེད་མོ་ཡིས་འཕྱི་ཚང་བསྔོགས་ནས་འཕྱི་བ་བཟུང་
སྐབས་དང་པོ་དེ་རྐུབ་ཀྱི་འོག་ཏུ་བཅུག་སྟེ་གཉིས་པ་བཟུང་བར་འགྲོ་སྐབས་སྔ་མ་དེ་
བྲོས་ཤོར། དེ་ལྟར་ཇི་ཙམ་བཟུང་ཡང་། མཐར་ཐུག་མཇུག་ཤོས་དེའང་རག་མི་རག་ལས་
མི་ཡོང་བ་དཔེར་བཀོད་ནས་སློབ་སྦྱོང་མཇུག་མ་སློབ་རིང་སྔ་མ་བརྗེད་འགྲོ་བ་ལྟ་བུ་དེ་
རིགས་ལ་སྤྱོད་པ་ཡིན།།
༣༤༠ བྲོག་ཁ་ནང་དུ་སླེབས་པ་ལྕེས་འཕུལ། རང་ཉིད་ལ་མཛངས་མའི་ཡོན་ཏན་དང་ལྡན་
པའི་བཟའ་ཟླ་བཟང་པོ་ཞིག་ཡོད་པ་དང་ཁ་བྲལ་བའམ། རིན་ཐང་ཅན་གྱི་དངོས་རྫས་ཤིག་
ཕམ་ཚོང་ཤོར་བ། དོན་ཆེན་བཟང་པོ་ཞིག་རྩ་བའི་ཆ་ནས་གྲུབ་ཟིན་པ་དེ་རང་གི་བྱེད་པ་མ་
མཁས་པས་ཆུད་ཟོས་སུ་གྱུར་པ་ལྟ་བུ་དེ་རིགས་ལ་སྤྱོད་པ་ཡིན། “དྲོག་” ཅེས་པ་ནི་ནོམ་
པའམ། དངོས་གྲུབ་ཞེས་པ་དང་འདྲ་བའི་ཁ་སྐད་ཀྱི་བརྡ་རྙིང་ཞིག་གོ།
༣༤༡ གདོང་ལ་འབག་གོན་ནས། འཆམ་མི་རྒྱག་ཀ་མེད། རང་སྐྱོན་གྱི་ཉེས་མཚངས་
རྡོལ་དུས་དཔྲལ་ཀོ་མཐུག་པོས་ཧམ་ཤེད་མི་བྱེད་ཀ་མེད་ཆགས་པ་རེད་ཟེར་བ་ལྟ་བུའམ།
ཡང་ན་གནས་ལུགས་འདི་ཙམ་ལ་གྱུར་སྐབས་མ་ཡིན་ཡིན་མདོག་མི་བྱེད་རང་བྱེད་ལ་
ཐུག་བྱུང་ཞེས་པ་ལྟ་བུ་སོགས་དེ་རིགས་ལ་སྤྱོད་པ་ཡིན།།
༣༤༢ བདེན་པ་རང་ཆེ། ཧམ་པ་མི་ཆེ། བདེན་པ་བདེན་སར་འཁྱོལ་དཀའ་མོ་བྱུང་བའི་
སྐབས་སུ་སྤྱོད་པའི་དཔེ་ཞིག་ཡིན་ནོ།།
༣༤༣ བདེན་པ་ལུག་ལ་ཡོད་ཀྱང་། འཆི་གོད་ལུག་ལ་བྱུང་། ཁྲིམས་གཅོད་པས་སྟེར་སྦྱིན་
གྱི་རྗེས་སུ་འབྲངས་ནས་བདེན་རྫུན་གོ་ལྡོག་གི་གཅོད་རྒྱ་གཏོང་སྐབས་བདེན་ཡོད་བློ་ཕམ་
གྱི་སྨྲེ་ངག་ལྟ་བུར་སྤྱོད་པ་ཡིན།།



92 གཏམ་མཛོད་མེས་པོའི་ཞལ་རྒྱུན།
༣༤༤ མདའ་གར་བརྒྱབ། རྡེའུ་འདིར་ཐོན། བྱ་བ་གང་ཞིག་སྒྲུབ་ནའང་། ཁ་སྟོང་ཚིག་སྟོང་
མ་ཡིན་པར་འདི་བྱས་པའི་རྗེས་ཤུལ་འདི་ཡིན་ཞེས་སྟོན་རྒྱུ་ཡོད་པ་ཞིག་དགོས་ཟེར་བར་
སྤྱོད་པ་ཡིན།།
༣༤༥ མདའ་རྒྱག་ས་ཡོད་ཀྱང་། གཞུ་ངོམ་ས་མེད། ཁ་གཏད་དེ་རང་ལ་ཆ་མཚོན་ན་
ཁྲིམས་སར་གཏུགས་པའམ། འཐབ་ར་སྤྲོད་པ་སོགས་ཅི་བྱས་རུང་ཆོག་ཀྱང་། དེའི་
གཉེན་ཚན་ནམ་ཉེ་གྲོགས་ཆེ་གེ་མོ་ལ་བལྟོས་ན་དེ་ལྟར་བྱེད་ཐབས་མེད་ཟེར་བ་ལྟ་བུར་
སྤྱོད་པ་ཡིན།།
༣༤༦ མདའ་བརྒྱབ་པས་མ་ཚད། གཞུ་མཆོག་ངོམས། །
༣༤༧ མདུང་བཙུགས་པས་མ་ཆོག །བ་དན་ངོམས། བྱེད་མི་འོས་པའི་བྱ་བ་ཞིག་བྱས་པ་
མ་ཟད། ད་དུང་མི་ཚོགས་ཀྱི་ཁྲོད་དུ་ངོམ་ངོམ་འཕྱར་འཕྱར་བྱེད་ཀྱི་འདུག་ཟེར་བ་ལྟ་བུར་
སྤྱོད་པ་ཡིན། གོང་གསལ་དཔེ་དེ་གཉིས་བཤད་སྲོལ་ཅུང་ཟད་མི་འདྲ་ཙམ་ལས། གོ་དོན་
ལ་ཁྱད་པར་མེད།།
༣༤༨ མདའ་གཅིག་གིས། ཤ་བ་གཉིས་བསད་པ། བྱ་བ་བྱེད་ཐེངས་གཅིག་གིས། དོན་
དག་མི་འདྲ་བ་གཉིས་དུས་གཅིག་ཏུ་འགྲུབ་པ་ལ་སྤྱོད་པ་ཡིན། བསད་སོང་དང༌། གསོད་
ཐུབ། གསོད་དགོས་ཟེར་བ་སོགས་སྐབས་དང་བསྟུན་ནས་བསྒྱུར་ན་འགྲིག །
༣༤༩ མདའ་ཉེ་འབེན་རྒྱང་མེད་པ། གཅིག་ལ་ཉེ་བ་དང་། གཅིག་ལ་རིང་བ་མ་ཡིན་པ་དྲང་
པོས་གཞུང་སྲོང་བ་ཞིག་བྱེད་དགོས་ཟེར་བར་སྤྱོད་པ་ཡིན།།
༣༥༠ མདའ་ལ་ཡིད་མ་ཆེས། མདུང་ལ་སྲང་གང་སྤྲད། མི་གཞན་དག་ལ་བློས་མ་འཁེལ་
བར། ཁྱེད་རང་ལ་རེ་བ་བཅོལ་བ་ཡིན་ཟེར་བ་ལྟ་བུར་སྤྱོད་ཅིང་། ཡང་སྐབས་རེ་ང་ལ་ཡིད་
མ་ཆེས་པར་ཁྱེད་ལ་མངགས་པ་རེད་ཅེས་པར་ཡང་སྤྱོད་པ་ནི། ཏཱ་ལའི་བླ་མ་བདུན་པའི་
ཡང་སྲིད་བརྩད་གཅོད་ཆེད་གོང་མ་ཆན་ལུང་གིས་ལྕང་སྐྱ་བོད་དུ་མངགས་པར་རྡོ་རིང་
པཎྜི་ཏས་དཔེ་འདི་བཤད་ཚུལ་རྡོ་རིང་གི་བྱུང་བ་བརྗོད་པའི་ནང་གསལ་ཡོདཔ་ལྟ་བུའོ།།



དཔེ་ཁོ་ན་བཤད་དེ་བརྗོད་དོན་གསལ་བར་སྟོན་པ། 93
༣༥༡ མདའ་ཤེས་ནས། གཞུ་ཉོས་པ། དཔལ་འབྱོར་ཡོད་ནས་ཚོང་བརྒྱབ་པ་ཟེར་བའམ།
ཁྲིམས་ལུགས་ཤེས་ནས་ཁ་མཆུ་བརྒྱབ་པ་ཟེར་བ། དཔའ་རྩལ་ཡོད་ནས་དམག་སྣ་ཁྲིད་པ་
ཟེར་བ་ལྟ་བུ་སོགས་ལ་སྤྱོད་ཅིང་། ཡིན་དང་། རེད་ཟེར་བ་ཚིག་གྲོགས་བསྒྱུར་ནས་རང་
གཞན་གཉིས་ཀར་སྦྱར་ཆོག །
༣༥༢ མདུན་ལ་མི་དང་། རྒྱབ་ལ་འདྲེ། མདུན་ལ་ཁ་མཁས་མཛའ་གྲོགས་ཀྱི་རྣམ་པ་ཁོ་
ན་སྟོན་ཡང་། རྒྱབ་ཏུ་ངན་སེམས་ཀྱིས་གནོད་པ་འབའ་ཞིག་སྐྱེལ་བའི་ངོ་གཉིས་པ་ལ་
སྤྱོད་པ་ཡིན།།
༣༥༣ མདུན་ལ་སོ་དཀར་གྱི་འཛུམ། རྒྱབ་ལ་ཁྲོ་གཉེར་གྱི་སུལ། དངོས་སུ་འཕྲད་དུས་
འཛུམ་དཀར་གྱིས་བསུ་ན་ཡང་། རྒྱབ་སློག་མ་ཐག་ངན་སྨྲས་ཁྲོ་ཚིག་གི་ལྐོག་ལབ་རྒྱག་
མཁན་ལ་སྤྱོད་པ་ཡིན།།
༣༥༤ མདོག་དང་བྲོ་བ་མི་མཚུངས་པ། སྤྱིར་ན་ཕྱིའི་རྣམ་པ་དང་ནང་གི་ངོ་བོ་རྒྱབ་འགལ་
དུ་གྱུར་པ་ལ་ཟེར་བ་དང༌། དཔེ་འདི་ནི་ཕྱིའི་སྣང་ཚུལ་ལས། ནང་གི་དོན་སྙིང་ལེགས་
པའམ། གྱོང་བ། འཇོན་པ། མཐོང་ཆུང་བྱེད་མི་རུང་ཟེར་བ་ལྟ་བུ་དེ་རིགས་ལ་གཙོ་བོར་
སྤྱོད་པ་ཡིན་ནོ།།
༣༥༥ འདམ་བརྒྱ་ཤོག་བརྒྱད་ཀྱི་དབོན་པོ་ཡིན། ང་རའི་དཔོན་པོ་ནང་ན་ཡོད། ཁྱིམ་ཚང་
གི་ནང་བཟའ་ཟླ་བུད་མེད་ཀྱིས་གང་བཤད་ལྟར་ལ་ཉན་དགོས་པའི་སྐྱེས་པར་ཟུར་ཟ་བྱེད་
སྐབས་སྤྱོད་པ་ཡིན་ཞིང་། འདམ་བརྒྱ་ཤོག་བརྒྱད་ཅེས་པ་ནི་གོ་ཤྲི་ཧན་གྱི་སྐབས་སོག་
དམག་གི་རུ་ཤོག་བཅའ་སྡོད་བྱེད་ཡུལ་བྱང་གནམ་མཚོའི་ལྷོ་འདབས་སུ་ཡོད། ད་ལྟ་གྲོང་
ཁྱེར་ལྷ་སའི་ཁོངས་འདམ་གཞུང་རྫོང་ཟེར།།
༣༥༦ འདུས་པ་པ་ལོ་དང་། མ་འདུས་སིལ་མ། ཕྱོགས་གཉིས་དབར་འདུམ་ཐབས་བྱེད་
སྐབས། འགྲིག་རེ་ཡོད་པ་རྣམས་གང་ཐུབ་ཅི་ཐུབ་ཀྱིས་འགྲིག་ཐབས་དང༌། མི་འགྲིག་པ་



94 གཏམ་མཛོད་མེས་པོའི་ཞལ་རྒྱུན།
རྣམས་གནས་སྐབས་རང་བབ་ཏུ་བཞག་ནས་འགལ་རྐྱེན་ཆེ་རུ་མི་འགྱུར་བ་བྱ་དགོས་ཟེར་
བ་ལྟ་བུར་སྤྱོད་པ་ཡིན།།
༣༥༧ འདོགས་ཐག་ཨ་ལོང་ནས་གྲོལ་བ། གནད་དོན་ནམ། དོགས་གཞི་ཅི་ཡིན་རུང་།
འབྱུང་ཁུངས་སམ་ཕུགས་རྩ་ནས་གསལ་རྟོགས་ཡོང་བ་ལ་སྤྱོད་པ་ཡིན། གྲོལ་སོང་ངམ།
གྲོལ་བ་ཞིག་དགོས་སོགས་སྐབས་དང་བསྟུན་ནས་སྦྱར་ཆོག །
༣༥༨ འདྲ་པོ་ཡོད་ཀྱང་། འགྲིག་པོ་མེད་པ། ཕར་བལྟས་ན་འདྲ་ཆགས་པོ་ལྟ་བུ་ཞིག་ཡོད་
ནའང་། ཞིབ་ཏུ་བསམ་ཞིང་བརྟག་དཔྱད་བྱེད་དུས་བདེན་པ་མ་ཡིན་པའི་མངོན་ཚུལ་མཐོང་
བ་དེ་རིགས་ལ་སྤྱོད་པ་ཡིན།།
༣༥༩ འདྲེ་ཤར་དུ་གནས། གླུད་ནུབ་ལ་བརྫངས། བྱ་ཐབས་གནད་དུ་མ་འཁེལ་བ་མ་ཟད།
རྦད་དེ་ག་ཕྱི་ལོག་པ་དེ་འདྲར་སྤྱོད་པ་ཡིན། རྗེ་དགེ་འདུན་གྲུབ་ཀྱིས་<<གསུང་མགུར་ཤར་
གངས་རི་མ་>>ནང་དུའང་། “འདྲེ་ཤར་སྒོའི་ཕྱོགས་སུ་གནས་པ་ལ། །གླུད་ནུབ་སྒོར་
གཏོང་བ་དོན་རེ་ཆུང་” ཞེས་དཔེ་འདི་སྤྱད་གནང་ཡོད།།
༣༦༠ རྡོ་མ་གཞུས་ན། ས་མི་ཟགས། ཁྱོད་ཀྱིས་དཀྲོག་རྐྱེན་དེ་མ་བཟོས་ན། རྩོད་གཞི་
འདི་ཡོང་མི་སྲིད་ཟེར་བ་ལྟ་བུའམ། ཡང་ན་ངས་ཐེར་འདོན་དེ་མ་བྱས་ན། ཁོས་ངོས་ལེན་
བྱེད་མི་སྲིད་ཟེར་བ་སོགས་སྐབས་དང་བསྟུན་ནས་སྤྱོད་དགོས།།
༣༦༡ རྡོ་རྗེ་གོ་གར་ལྷུང་ན། བུ་ཆུང་གི་རྩེད་ཆས། བླ་མ་བབས་ལོག་བྱུང་བའམ། དཔོན་
པོ་གནས་དབྱུངས་ཕོག་པ་སོགས་མང་ཚོགས་དང་མཉམ་འདྲེས་སྐབས་བརྩི་བཀུར་བྱེད་
མཁན་རང་ཤུགས་ཀྱིས་མེད་པར་འགྱུར་བ་དེ་རིགས་ལ་སྤྱོད་པ་ཡིན།།
༣༦༢ རྡོག་ཁྲེས་སྤྱན་འབེབས་ཞུས་ན། ཨ་མ་ལགས་དགོངས་པ་དྭངས། གནས་ཚུལ་
ཡོངས་རྫོགས་ཞིབ་གསལ་གསེད་སྒྲོལ་བྱས་ན་དོགས་གཞི་བྱེད་དགོས་དོན་མེད་ཟེར་བ་
ལྟ་བུར་སྤྱོད་པ་ཡིན། དཔེ་འདིའི་ཡོང་སྟངས་ནི་གནས་ཚང་ཞིག་ནས་དངོས་པོ་བརླག་པ་



དཔེ་ཁོ་ན་བཤད་དེ་བརྗོད་དོན་གསལ་བར་སྟོན་པ། 95
འགྲུལ་པ་གཅིག་ལ་དོགས་པ་བྱེད་པ་ན། ཁོས་རྡོག་ཁྲེས་བཤིག་ནས་ཞིབ་བཤེར་བྱེད་དུ་
བཅུག་སྟེ་བཤད་པའི་སྐད་ཆ་ཡིན་པར་སྣང་།།
༣༦༣ ལྡན་མའི་སྟོང་། ཇི་ཙམ་སྤྱད་ན་ཡང་འཕྲོད་དུས་མེད་པ་བོད་རྙིང་པའི་ཞིང་བྲན་
གྱི་བུ་ལོན་ལྟ་བུ་དེ་རིགས་ལ་ཟེར་བ་ཡིན། དཔེ་འདིའི་བྱུང་ཚུལ་ལེ་ཚན་དྲུག་པའི་ནང་
གསལ་ཡོད།།
༣༦༤ སྡིག་བ་མཐོང་དུས། སྦལ་པ་ལྷ་ལ་མངོན། མཐར་ཐུག་པའི་མི་ངན་ཞིག་དང་ཐུག་
དུས། རྒྱུན་གཏན་མི་སྡུག་ཅག་ལ་བརྩི་བ་དེ་ཚོ་ཡང་། ཨའུ་ཙམ་འདུག་སྙམ་པའི་ཚོར་སྣང་
བྱུང་ཟེར་བ་ལྟ་བུར་སྤྱོད་པ་ཡིན། སྡིག་པ་ནི་འབུ་སྲིན་སྡིག་པ་ར་ཙ་ལ་ཟེར།།
༣༦༥ སྡུག་ཐང་ནས་བླངས་ཏེ། བོད་ལ་ཁུར། དཀའ་ངལ་དང་སེམས་སྡུག་གི་འབྱུང་རྩ་
འདི་ཉིད་རང་སོ་སོས་ཆེད་མངགས་ཀྱིས་དང་དུ་བླངས་ཏེ་ཉོས་པ་ཞིག་རང་ཡིན་ཟེར་བ་ལྟ་
བུ་དེ་རིགས་ལ་སྤྱོད་པ་ཡིན་ཞིང་། བདག་གཞན་དུས་གསུམ་སོགས་སྐབས་དང་བསྟུན་
ཆོག་པ་གཞན་དང་འགྲེའོ།།
༣༦༦ སྡུག་བོང་བུས་མྱོང་། ཆག་རྟ་ཐོས་ཟ། དཀའ་ངལ་མི་སེར་གྱིས་བརྒྱབ་པའི་འབྲས་
བུ་ལོངས་སྤྱོད་དཔོན་པོ་སོགས་ཀྱིས་བྱེད་ཀྱི་འདུག་ཟེར་བ་ལྟ་བུར་སྤྱོད་པ་ཡིན།།
༣༦༧ སྡོང་བོ་བསྒྱུར་ནས། ཡལ་གར་རྒྱས་བཤད། དོན་གྱི་སྙིང་པོར་གཡོལ་ནས། གཡས་
བཤད་གཡོན་བཤད་བྱས་ཏེ་ཉི་མ་སྐྱེལ་ཐབས་བྱེད་ཀྱི་འདུག་ཟེར་བ་ལྟ་བུར་སྤྱོད་པ་ཡིན།།
༣༦༨ སྡོད་ས་དབྲལ་བར་བསྡད། མིག་ལ་ཐལ་བ་བཤོ གཉེན་ཉེ་སོགས་རང་དང་འབྲེལ་
བ་ཡོད་པའི་མིས། མི་འོས་པའི་གནོད་པ་སྐྱེལ་བ་ལྟ་བུར་སྤྱོད་པ་ཡིན།།
༣༦༩ ན་འདྲེད། སྤང་ཐོགས་མེད་པ། ན་ལ་འདྲེད་པོ་དང་། སྤང་ལ་ཐོགས་སོང་ཟེར་བ་
མེད་པ་ཞེས་བོད་རྙིང་པར་འབྲོག་པའི་ཁྲལ་འབབ་དུས་བཀའ་ལས་མ་འགྱངས་པར་འཇལ་
དགོས་ཟེར་བའི་དོན་ཡིན།།



96 གཏམ་མཛོད་མེས་པོའི་ཞལ་རྒྱུན།
༣༧༠ ནག་མོའི་ལོང་གཏམ་གྱིས། རྟ་པའི་ཉིན་ལམ་འགོག བུད་མེད་ཀྱི་སྐད་ཆ་རྫོགས་རྒྱུ་
མེད་པ་དེས། དུས་ཚོད་ཆུད་ཟོས་སུ་མ་གཏོང་ཟེར་བ་ལྟ་བུར་སྤྱོད་པ་སྟེ། འདིར་བུད་མེད་
ལ་མཐོང་ཆུང་བྱེད་པའི་གོམས་སྲོལ་གྱི་མཚོན་ཚུལ་ཡོད།། (འབྲོག་ཁུལ་)
༣༧༡ ནང་ལ་རྩམ་པ་མེད་པར། སྒེ་ཁུང་རྩམ་རལ་ཡོག་ཡོག རང་རང་གི་འཁོས་འབྱོར་
དང་བསྟུན་པ་ལས། མེད་བཞིན་ཡོད་མདོག་གི་གཏམ་འདོད་བྱེད་མི་ཉན་ཟེར་བའམ། ཡང་
ན་དབུལ་པོས་མཚར་འདོད་བྱེད་ཀྱི་འདུག་ཅེས་འཕྱ་བ་ལ་སྤྱད་ཀྱང་ཆོག ། །
༣༧༢ ནད་པ་ནད་ཐེག་ནས། ཨེམ་ཆི་ནད་མི་ཐེག་པ། དཔེར་ན་བར་འདུམ་བྱས་པའི་ཐག་
གཅོད་ལ་དོ་བདག་གིས་ཁས་བླངས་པའམ། ལེན་རྩིས་ཡོད་ནའང་། འབྲེལ་ཡོད་གཉེན་
ཚན་ནམ་གྲོགས་པོ་སོགས་ཀྱིས་ཁས་ལེན་བྱེད་དུ་མི་འཇུག་པ་ལྟ་བུ་ལ་སྤྱོད་པ་ཡིན།།
༣༧༣ ནམ་འདྲ་འདྲ་ལངས་ནས། སྤུད་པ་སུ་ལ་གཡར། དཔེར་ན་ཡུལ་གྱི་དུས་ཆེན་
སླེབས་དུས་རྒྱན་གོས་གཡར་དགོས་ཟེར་བ་ལྟ་བུ་དེ་རིགས་ལ་སྤྱོད་པ་ཡིན།།
༣༧༤ ནམ་ཚོད་བྱ་ཐོས་བཟུང་། ངོ་སོ་བོང་བུས་ཁྱེར། བྱ་བ་དངོས་དེ་མི་གཞན་གྱིས་
བསྒྲུབས་ན་ཡང་། གོང་རིམ་མམ་ཡང་ན་སྤྱི་ཚོགས་ཐོག་རང་ཉིད་ཀྱིས་བྱས་པ་ཡིན་ཁུལ་
བྱེད་མཁན་དེ་རིགས་ལ་སྤྱོད་པ་ཡིན།།
༣༧༥ ནམ་རིང་སྒྲུང་གིས་མི་འཁྱོལ། ཡུན་རིང་གི་དཀའ་སྡུག་བཟོད་བསྲན་ཇི་ལྟར་བྱས་
ཀྱང་འཁྱོལ་ཐབས་མི་འདུག་ཟེར་བ་ལྟ་བུར་སྤྱོད་པ་ཡིན།།
༣༧༦ ནམ་ལང་ཁར་ཉལ་གཅིན་ཤོར། བྱ་བ་གང་ཞིག་འགོ་བརྩམས་པ་ནས་བཟུང་ཧ་ཅང་
ལེགས་པར་སྒྲུབ་པ་བྱུང་ནའང་། ལས་མཇུག་བསྒྲིལ་ཁར་ཇུས་ཉེས་ཚབས་ཆེན་ཞིག་ཤོར་
བ་ལྟ་བུར་སྤྱོད་པ་ཡིན་ནོ།།
༣༧༧ ནམ་ལངས་པ། སྦར་མོས་མི་ཁེབས། ཀུན་ཤེས་ཡོངས་གྲགས་སུ་འགྱུར་ངེས་ཡིན་
པའི་བྱ་བ་ཞིག་སྦ་གསང་བྱ་རྩིས་བྱེད་པ་ནི་སྒྲུབ་ཐབས་མེད་པ་ཞིག་ཡིན་ཟེར་བ་ལྟ་བུ་དེ་
རིགས་ལ་སྤྱོད་པའོ།།



དཔེ་ཁོ་ན་བཤད་དེ་བརྗོད་དོན་གསལ་བར་སྟོན་པ། 97
༣༧ར གནམ་ཀ་མེད་འོག་གི །རྒོད་པོ་མཐུར་མེད། བྱང་ཐང་དུ་དཔུང་ཤེད་ངོམས་ནས་
ཁྲིམས་མེད་བྱེད་མཁན་གྱི་ཇག་དཔོན་ནམ། ཡང་ན་ལྟག་རྩ་ངོམས་ནས་སྤྱི་ཚོགས་ཐོག་བྱ་
བ་ངན་རྒུ་བྱེད་ཀྱང་། གཅུན་འདོམས་བྱེད་མཁན་མེད་པའི་མི་ངན་དེ་རིགས་ལ་སྤྱོད་པ་ཡིན།།
༣༧༩ གནམ་མགོ་ལ་གྱོན། སྤྲིན་པས་ཨོག་སྒྲོག་རྒྱག ཁེངས་དྲེགས་ཀྱི་སྤོབས་པ་མཐོ་
པོས་གཤམ་འོག་གི་གནས་ཚུལ་ཅི་ཡང་མི་ཤེས་པའི་བླུན་པོ་རང་མཐོང་ཅན་ལ་འཕྱ་
དམོད་བྱེད་པའི་གཏམ་དཔེ་ཞིག་ཡིན་ནོ།།
༣༨༠ གནམ་རྡོ་ས་ལ་ལྷུང་ན། ཐབ་རྡོ་མི་བྱེད་རང་བྱེད། བླ་མ་བབས་ལོག་བྱུང་བའམ།
དཔོན་པོ་གནས་དབྱུངས་ཕོག་པ་སོགས་ཡིན་ན། མི་སེར་དཀྱུས་མ་དང་མཉམ་དུ་ཁྲལ་
འུལ་སོགས་འཁེལ་རུང་། མི་རྒྱུག་རང་རྒྱུག་ཡིན་ཟེར་བ་ལྟ་བུ་དེ་རིགས་ལ་སྤྱོད་པའོ།།
(གནམ་རྡོ་ནི་སྐར་རྡོར་ཟེར་)
༣༨༡ གནམ་སྡོད་མཁན་དང་། སྤྲིན་པ་འགྲོ་མཁན། གོང་དུ་གསལ་བའི་ “ཆུ་འགྲོ་མཁན་
དང་། གྲམ་པ་སྡོད་མཁན” ཞེས་པ་དེ་དང་གོ་དོན་སྤྱོད་ཡུལ་བཅས་གཅིག་པ་ཡིན། །
༣༨༢ གནམ་ལ་རྡོག་རྒྱག་གཞུས་ན། ལྟག་ཁུང་རྡོ་ལ་བརྡབ་ཡོང་། དབང་ཤུགས་ཅན་ལ་
གྱེན་རྒོལ་བྱས་ན་ནུས་པ་ཐོན་རྒྱུ་ཕར་བཞག །རང་ཉིད་ལ་རྡུང་རྡེག་དང་གྱོང་གུན་ཕོག་
ཡོང་ཟེར་བ་ལྟ་བུར་སྤྱོད་པ་ཡིན།།
༣༨༣ རྣམ་རྟོག་དགྲར་ལངས། ཁང་སྟོང་རྐུན་མ་སྡང་། རྣམ་རྟོག་མང་དྲགས་ན། རྒྱུ་རྐྱེན་
གང་ཡང་མེད་པར་དོགས་པ་ཟ་ནས་རང་ཉིད་བློ་བདེ་བའི་གོ་སྐབས་ཕྲ་མོ་ཙམ་མི་ཡོང་
ཟེར་བ་ལྟ་བུར་སྤྱོད་པ་ཡིན།།
༣༨༤ གནས་ཚང་གཡར་བས་མ་ཆོག །གནས་བཤད། དཔེར་ན་མི་ལ་ལས་དངོས་ཆས་
རང་ལ་མེད་པར་གཞན་ནས་གཡར་ནའང་། གཡར་དངོས་ལ་མཐོ་བཤད་དམའ་བཤད་
བྱེད་པ་ལྟ་བུ་དེ་རིགས་ལ་སྤྱོད་པ་ཡིན།།



98 གཏམ་མཛོད་མེས་པོའི་ཞལ་རྒྱུན།
༣༨༥ རྣམ་རྟོག་ཅན་ལ། འདྲེ་རྒུ་འཁོར། གོ་དོན་གོང་དུ་འདྲ་མཚུངས་ཡིན་ཞིང་། འདིས་
རྐྱེན་པ་མིན་ནམ། དེས་བྱས་པ་མིན་ནམ་ཟེར་བ་ལྟ་བུ་དགོས་མེད་ཡོད་ཚད་ལ་རྣམ་རྟོག་
ཟ་བ་དེ་རིགས་བྱ་མི་རུང་ཟེར་བ་ལ་སྤྱོད་པ་ཡིན།།
༣༨༦ སྣ་ཐག་མི་ལ་ཤོར་བ། བྱ་བ་གང་ཞིག་རང་གི་འདོད་པ་ལྟར་ཐག་གཅོད་མི་ཐུབ་པ་
མི་གཞན་ལ་འདྲི་དགོས་པའམ། བསྟུན་དགོས་པ་མ་ཟད། གཞན་གྱིས་ཐག་བཅད་པ་དེ་མ་
འདོད་བཞིན་དུ་བྱེད་དགོས་པ་ལྟ་བུ་ལ་སྤྱོད་པ་ཡིན། རང་གཞན་སུ་ལ་སྦྱར་ཡང་ཆོག །སྣ་
ཕུབ་པའི་ཕྱུགས་རིགས་དཔེར་བྱས་པ་གོང་དང་འདྲ།།
༣༨༧ སྣམ་བུ་དཀར་པོའི་ཚོས་མདོག་གང་ལ་སྒྱུར་སྒྱུར། གཅིག་ནས་བཅོས་སུ་ཡོད་པའི་
མི་དང་བྱ་བ་ལ་སྤྱོད་པ་དང༌། གཉིས་ནས་རང་ཚུགས་མེད་པར་གཞན་གྱིས་གང་བྱས་ལ་
འགྲོ་བའི་ཡིད་བརྟན་མེད་ཟེར་བ་ལྟ་བུ་ལའང་སྤྱོད་པ་སྐབས་བསྟུན་བལྟ་དགོས།།
༣༨༨ སྣམ་ཚོང་པ་དང་། དོར་ཆད་པ། གཅིག་ལ་ལྷག་ནས་བསྡད་པ་དེ། གཅིག་ལ་ཆད་
ནས་དགོས་པ་གཉིས་ཏག་ཏག་སྟབས་འཁེལ་བྱུང་བ་དེ་འདྲ་ལ་སྤྱོད་པ་ཡིན། །
༣༨༩ སྣམ་བུ་འདོམ་པ་གང་གིས། ཞྭ་གོས་ལྷམ་གསུམ། འགྲོ་གྲོན་ཉུང་ཉུང་ལས་མ་
བཏང་བར། རྒྱས་གཤོམ་ཆེན་པོ་དགོས་འདོད་བྱེད་མཁན་ལ་འཕྱ་བའི་སྟིང་ཚིག་ལྟ་བུར་
སྤྱོད་པ་ཡིན།།
༣༩༠ སྣོད་ཞབས་རྡོལ་ལ་ཆུ་བླུགས་པ། ཤེས་ཡོན་སོགས་ཇི་ཙམ་བསླབས་ནའང་། ཡིད་ལ་
མི་འཇགས་ཤིང་དོན་ལ་མི་ཕན་པ་དེ་རིགས་ལ་སྤྱོད་པ་རང་གཞན་སུ་ལ་སྦྱར་ཡང་ཆོག །
༣༩༡ པ་ཕྲུག་ཆབ་ཆབ་བྱུང་ན། དབུས་མོ་ཆབ་ཆབ་ཡོང་། སྒྲུབ་སླ་བའི་ཆ་རྐྱེན་དེ་འདྲ་
ཞིག་ལ་ཧ་ལས་རྒྱུ་དང་། ངོ་མཚར་ཆེ་རྒྱུ་ཅི་ཡང་མེད་ཟེར་བ་ལྟ་བུ་ལ་སྤྱོད་པ་ཡིན།། །
༣༩༢ པད་འཛོམས་རྟག་པར་དུ་བར། རྣམ་རྟོག་བརྩི་རྒྱུ་གང་ཡོད། རྟག་ཏུ་མི་ལ་ཁ་ངན་
དང་ཚིག་ངན་ཁོ་ན་ཤོད་མཁན་ལ་ཕར་ཡང་འཛེམས་བྱ་བྱེད་དགོས་དོན་མེད་ཟེར་བར་
སྤྱོད་པའི་འཕྱ་ཚིག་ཅིག་ཡིན།།



དཔེ་ཁོ་ན་བཤད་དེ་བརྗོད་དོན་གསལ་བར་སྟོན་པ། 99
༣༩༣ དཔའ་བོའི་ཟིལ་མཐོང་དུས། སྡེར་མའི་ཇུས་ཐོར། ཁྲིམས་རའམ། ཡང་ན་ཁ་གཏད་
དང་གདོང་གཏུགས་པ་འགག་རྩར་ཐུག་དུས་ཅི་ཤོད་འདི་ཤོད་མེད་པར་འཚག་གེ་འཚིག་
གེ་བྱེད་པ་ལྟ་བུ་ལ་སྤྱོད་པ་ཡིན།། (མདོ་ཁམས་ཁུལ་)
༣༩༤ དབོན་ཕྱིར་བལྟས་སློག་པ་དང་། གཡོག་སྐེད་གཟེར་བྱེད་པ། སྟབས་ཧ་ཅང་མ་
ལེགས་པ་ཞིག་ཏག་ཏག་འཁེལ་ནས་ཆག་སྒོའམ། ཉམས་ཉེས་ཕོག་པ་ཟེར་བ་ལྟ་བུར་སྤྱོད་
པ་ཡིན།།
༣༩༥ སྤང་སྐྱ་ཐག་ཆོད་ཀྱང་། རི་བོང་སྔོ་དྲི་མ་སངས། བཟའ་ཚང་ཐ་དད་དམ། ཡང་ན་
ལས་གནས་དང་ཁ་བྲལ་ཟིན་ན་ཡང་། ད་དུང་ཁྱིམ་ཚང་རྙིང་པའམ། བྱ་གཞག་རྙིང་པ་དེར་
ཞེན་ཆགས་བྱེད་པ་ལྟ་བུ་ལ་སྤྱོད་པ་ཡིན།།
༣༩༦ སྤུ་མི་མཐུན་ས་ལ། གྲ་སྡེབས་དོན་མེད། བློ་ཡིད་མི་མཐུན་པའི་མི་ལ། མཉམ་ལས་
བྱེད་དོན་མེད་ཟེར་བ་ལྟ་བུར་སྤྱོད་པ་ཡིན།།
༣༩༧ སྤུ་གྲིའི་སོ་ལ་བྱུགས་པའི་སྦྲང་རྩི། ཁ་སྙན་ཚིག་འཇམ་གྱི་བསླུ་བྲིད་བྱེད་པའི་ཁོག་
ན་གནོད་སེམས་གདུག་པ་ཅན་ཞིག་བཅངས་ཡོད་པ་ལྟ་བུར་སྤྱོད་པ་ཡིན།།
༣༩༨ སྤོས་མདོང་ཇག་པས་ཁྱེར་ཡང་། འགྲོ་ས་བླ་མ་དཀོན་མཆོག བྱ་བ་གང་ཞིག་
གནས་སྐབས་ཀྱི་ཐོབ་ཤོར་ཇི་ལྟར་བྱུང་ནའང་། མཐར་ཐུག་གི་འབབ་ས་གཅིག་པ་ཡིན་
པས་ཁྱད་པར་མེད་ཟེར་བ་ལྟ་བུ་ལ་སྤྱོད་པ་ཡིན།། །།
༣༩༩ སྦྱང་ཀི་རྒས་ནས་མཐོལ་བཤགས། རང་གི་ངན་ཤུགས་ཀྱི་ནུས་པ་ཡོངས་རྫོགས་
ཤོར་ཟིན་པའི་མི་ངན་གྱིས་སྔར་བྱས་ལ་འགྱོད་སེམས་སྐྱེ་ཁུལ་བྱེད་པ་ཞེས་དམོད་ཚིག་
སྒྲོག་པ་ལ་སྤྱོད་པ་ཡིན།།
༤༠༠ སྤྱང་ཀི་རྟ་ཟན། ལུག་རོས་མི་རྒྱགས། ལྐོག་རྔན་ཆེན་པོ་ཟོས་ནས་ལང་ལ་ཤོར་བའི་
དཔོན་ངན་གྱིས་འབུལ་རྟེན་ཆུང་ཆུང་ལ་དོ་སྣང་མི་སྲིད་ཟེར་བ་ལྟ་བུར་སྤྱོད་པ་ཡིན།།



100 གཏམ་མཛོད་མེས་པོའི་ཞལ་རྒྱུན།
༤༠༡ སྤྱང་ཀིའི་ཁ་ནས་ལུག་རོ། རག་ཐབས་རྩ་བ་ནས་མེད་པའི་རེ་སྟོང་བྱེད་པ་ལྟ་བུ་ལ་
སྤྱོད་པ་ཡིན།།
༤༠༢ སྤྱང་ཀི་མ་ལྟོགས་ཙམ་དང་། ལུ་གུ་མ་ཤི་ཙམ། འདི་ནི་ཕྱོགས་ཕན་ཚུན་གཉིས་ཀར་
རྒྱལ་ཕམ་ཆེན་པོ་རང་མེད་པར་ལྟ་རྟོག་བྱེད་པ་ཟེར་བ་ལྟ་བུར་སྤྱོད་སྲོལ་ཡོད་ཅིང་། དཔེའི་
ཚིག་ཟིན་ཐོག་ནས་བཤུ་གཞོག་བྱེད་མཁན་དང་བཤུ་གཞོག་མྱོང་མཁན་བར་ལ་ཕན་ཚུན་
བསམ་ཤེས་སམ། ཕན་ཚུན་ལྟ་རྟོག་བྱ་དགོས་ཟེར་བ་ནི་བཤུ་གཞོག་ལམ་ལུགས་སྲུང་
སྐྱོང་བྱེད་པའི་དཔེ་ངན་ཞིག་ཡིན་པ་ཤིན་ཏུ་གསལ།།
༤༠༣ སྦྱང་ཐུག་གསོས་ནས། སྒོ་ཁྱི་མི་ཉན། མི་གཞན་གྱི་ཕྲུ་གུ་ཆུང་གསོས་བྱས་ཀྱང་།
ཆེན་པོ་ལོངས་རྗེས་ཕན་མི་ཐོགས་ཟེར་བའམ། ཕན་ཐོགས་མ་བྱུང་ཟེར་བ་སོགས་ལ་སྤྱོད་
པ་ཡིན།།
༤༠༤ སྤྱི་ཐུག་ལ། སྒེར་ཚྭ་མི་རྒྱག རང་དོན་རིང་ལུགས་ཀྱི་བསམ་བློའི་བག་ཆགས་འདི་
ནི་ད་ལྟའང་ཁྱབ་ཆེནཔོ་ཡོད། བོད་ཀྱི་ལོ་རྒྱུས་ཡིག་ཆ་ལ་ལར། རྒྱལ་པོ་གླང་དར་གསོད་
མཁན་བརྩད་གཅོད་སྐབས་མི་ཞིག་གིས། “མི་ནག་ཅན་ཞིག་ཡེར་པའི་བྲག་ཕུག་ན་འདུག་
སྟེ༑ ང་སྤྱི་ཐུག་ལ་སྒེར་ཚྭ མི་རྒྱག” ཅེས་བཤད་ཚུལ་གསལ་ཡོད།།
༤༠༥ ལྗང་ཁྱི་ཐོག་ཁར་བཏགས་ན། ནམ་མཁའི་བྱ་ལ་ཨབ། མ་རབས་མཐོ་སར་བསྐྱལ་
ན༑ མི་འཚམ་པའི་ཐོ་ཅོ་བྱེད་ཡོང་ཟེར་བ་ལྟ་བུ་ལ་སྤྱོད་པ་ཡིན།།
༤༠༦ སྦྲང་པོའི་པི་ཝང་། སྙན་ཐོག་ལ་བཞག་ན་སྦམ། བྱ་བའམ། གཏམ་བཤད་སོགས་
འདྲ་ཆགས་ཐོག་ལ་བཞག་ན་ཡག་པོ་འདུག་ཟེར་བ་ལྟ་བུ་དེ་རིགས་ལ་སྤྱོད་ཅིང་། བྱ་རྒྱུའམ་
བཤད་རྒྱུ་མང་དྲགས་ན་མི་རྣམས་ཞེ་ཁྲེལ་བའམ། རྣ་བ་བསུན་པ་ཞིག་ལས་མི་ཡོང་ཟེར་བ་
ཤུགས་ལ་བསྟན་པའོ།།



དཔེ་ཁོ་ན་བཤད་དེ་བརྗོད་དོན་གསལ་བར་སྟོན་པ། 101
༤༠༧ སྤྲང་པོས་སྦྲང་རྟགས་མ་བསྟན་ན། རྒྱལ་བོའི་སྲས་དང་ནོར་དོགས་ཡོད། མི་མ་
རབས་འཚོགས་དུས། ཐོག་མར་འདྲ་ཆགས་མདོག་ཁ་པོ་བྱེད་ནའང་། བཟའ་བཏུང་སྤྱོད་པ་
དང༌། བཤད་རེས་གཏུག་རེས་བྱེད་སྐབས་རིང་པོར་མ་ཐོགས་པར་རང་ཚུལ་རྗེན་པར་ཐོན་
ཡོང་ཟེར་བ་ལྟ་བུར་སྤྱོད་པ་ཡིན།།
༤༠༨ སྤྲིན་དཀར་བོ་ཚད་དུ་བཙུགས། ས་ནག་པོ་འདོམ་ལ་འཇལ། ས་ཐག་རིང་པོ་ཞིག་
ནས། དཀའ་ངལ་ཁྱད་བསད་ཀྱིས་འོངས་པ་ཡིན་ཟེར་བའམ། འགྲོ་དགོས་ཟེར་བ་སོགས་
ལ་སྤྱོད་པ་ཡིན།།
༤༠༩ སྤྲིན་བྱིའུའི་མགོ་ཙམ་མེད་པར། ཐོག་རྟ་མགོ་ཙམ། བདེན་ཆ་ཏིལ་འབྲུ་ཙམ་མེད་
པའི་རྫུན་གཏམ་ཧ་ལས་དགོས་པ་ཁོ་ན་ཤོད་ཀྱིན་འདུག་ཟེར་བ་ལྟ་བུར་སྤྱོད་པ་ཡིན།། །
༤༡༠ སྤྲེའུས་འཁྲབ་པ་ལས། སེང་གེས་འགྱིངས་པ་མཚར། ཤེས་ཡོན་མེད་པའི་མིས་
བརྒྱ་བཤད་སྟོང་འཁྲབ་བྱས་པ་ལས། ཤེས་ཡོན་ལྡན་པའི་མིས་ཁ་མ་གྲག་རུང་། མགོ་བོ་
འཇོག་ཙམ་བྱས་པ་དེ་རིན་ཐང་ངམ་གཟི་བརྗིད་ཆེ་ཟེར་བ་ལྟ་བུ་དེ་རིགས་ལ་སྤྱོད་པ་ཡིན།།
༤༡༡---༡ ཕ་རྒོད་བོ་ཤ་གཟན་ལ། བུ་ཁྭ་ཏ་སྐྱག་གཟན། མི་བཟང་པོའི་རྗེས་ཤུལ་འཛིན་
མཁན་ངན་པ་ལ་སྙིང་ཚིག་སྒྲོག་པར་སྤྱོད་པའི་ཨ་མདོ་ཁུལ་གྱི་དམངས་ཁྲོད་གཏམ་དཔེའོ།།
༤༡༡---ན ཕ་སྤུན་དགྲ་ལ་ལངས་ཀྱང་། རུས་པ་གསེར། ཕ་མ་སྤུན་མཆེད་དབར་མི་མཐུན་
པ་ཆེན་པོ་ཇི་ཙམ་བྱུང་ནའང་། མི་གཞན་དང་མི་འདྲ་བར་རིགས་རུས་གཅིག་གྱུར་གསེར་
དང་མཚུངས་པ་དེ་ལ་འགྱུར་བ་མེད་པས་ཞེ་གནག་འཁོན་འཛིན་བྱ་མི་རུང་ཟེར་བའམ། ཡང་
ན་དོན་ཆེན་འགག་ལ་ཐུག་དུས་གཅིག་སྒྲིལ་བྱ་དགོས་ཟེར་བ་ལྟ་བུར་སྤྱོད་པ་ཡིན།།
༤༡༢ ཕ་ཙན་དན་སྡོང་བོ་ལ། བུ་ཆུ་ཤིང་འུམ་བུ། ཕ་བཟང་པོའི་ཤུལ་བུ་ངན་པས་བཟུང་མ་
ཐུབ་ཟེར་བ་ལ་སྤྱོད་ཅིང་། ཡང་བླ་མ་བཟང་པོ་ལ་སློབ་མ་ངན་པ་བྱུང་བ་དང་། ཆབ་སྲིད་ཀྱི་
ལས་ཤུལ་འཛིན་མཁན་ཡག་པོ་མ་བྱུང་བ་སོགས་ལ་སྤྱད་ན་ཡང་ཆོག །



102 གཏམ་མཛོད་མེས་པོའི་ཞལ་རྒྱུན།
༤༡༣ ཕ་ཡུལ་ན་རྟ་བརྒྱ། རང་འགྲོ་དུས་རྐང་ཐང་། རྒྱུ་ནོར་དང་གཉེན་གྲོགས་སོགས་
མཐུན་རྐྱེན་མང་པོ་ཡོད་ཀྱང་། དགོས་པའི་དུས་སུ་མ་ཕན་པ་ལ་སྤྱོད་པ་མང་ཞིང་། སྐབས་
རེ་མི་ཡོད་ཡོད་མང་གི་འབོར་ཤོབ་ཁོ་ན་ཤོད་མཁན་ལ་ཟུར་ཟ་ལྟ་བུར་སྤྱོད་པའང་ཐོས།།
༤༡༤ ཕ་ཡིས་བུ་ལ། དུག་ཆུ། དེ་ནི་དཔེ་མི་སྲིད་པ་སྟེ། དོགས་པ་གཏན་ནས་བྱེད་མི་
དགོས་ཟེར་བར་སྤྱོད་པ་མང་ཞིང་། སྐབས་རེ་བློས་བཀལ་ས་ནས་ཆེད་མངགས་མགོ་སྐོར་
བཏང་བ་སོགས་ལའང་སྤྱད་ཆོག་པ་ནི་ཚིག་གྲོགས་ཀྱིས་འགྱུར་འགྲོ་བ་ཡིན།།
༤༡༥ ཕ་རིགས་བུ་ལ་མ་རྒྱུགས་ན། རི་བོང་ལ་ཤོབ་ཏོ་ག་ནས་ཡོང་། བྱ་སྤྱོད་དམ།གཤིས་
ལུགས། གཏམ་བརྗོད་སོགས་གང་རུང་ནས་ཕ་དང་བུ་འདྲ་པོ་ཡོད་པ་ལ་ཟེར་ཞིང་། དེ་ཡང་
ངན་པའི་ཕྱོགས་ནས་མཚུངས་པ་ལ་སྤྱོད་པའི་སྨད་ཚིག་ལ་མ་གཏོགས། བཟང་ཕྱོགས་ལ་
སྤྱད་ན་མི་འགྲིག་པ་མཚུངས་ཆོས་ཤོབ་ཏོ་ཞེས་པ་ལས་གསལ་པོ་རྟོགས་དགོས་སོ།།
༤༡༦ ཕ་ཡུལ་ཤོར་ཡང་། ཕ་སྐད་མི་ཤོར། གནས་དུས་ཅི་འདྲ་ཞིག་གི་འོག་ཏུའང་། རང་
ཚུགས་ཀྱི་ལ་རྒྱ་མི་འདོར་ཟེར་བ་ལྟ་བུར་སྤྱོད་པ་མང་།།
༤༡༧ ཕག་པ་དབྱར་ལམ་ལ་མ་ཆུད་པ། ཁྲིམས་སྲོལ་དང་སྒྲིག་ལམ་རང་འཁུར་བྱེད་པའི་
བསམ་པ་མེད་པར་གང་བྱུང་བྱེད་ཀྱི་འདུག་ཅེས་གཤེ་གཤེ་གཏོང་སྐབས་སྤྱོད་པ་ཡིན།།
༤༡༨ ཐག་པས་བལྟས་ན་བག་ཚང་གཞལ་ཡས་ཁང་། མཐོང་རྒྱ་དང་ཐོས་རྒྱ་མེད་པའི་
མིས་རང་གི་མིག་སྔའི་སྣང་ཚུལ་ཙམ་ལ་ཡིད་ཚིམ་པའི་བློ་སྦུག་དོག་པོ་བྱེད་པར་སུན་
འབྱིན་ཕྱིར་སྤྱོད་པ་མང་ཞིང་། སྐབས་རེ་རང་གི་ཡོད་ཚད་ཡག་པོ་ཡིན་ཟེར་མཁན་ལ་ཟུར་
ཟ་བྱེད་པར་སྤྱོད་པ་ཡང་ཡོད།། །
༤༡༩ ཕན་མ་ཐོགས་ན། ཁ་ནང་གི་སོ་ཡང་ཕུད། གཅེས་སྐྱོང་བྱས་པའི་བུ་ཕྲུག་གམ་
གཉེན་འཁོར་སོགས་ཀྱིས་ཁ་ལ་མི་ཉན་པར་བྱ་ལོག་སྤྱོད་ལོག་སོགས་བྱས་ཚེ་ཕྱིར་འབུད་
དམ། ཡང་ན་སྐྱིད་སྡུག་ཐ་དད་བྱེད་འོས་ཟེར་བ་ལྟ་བུར་སྤྱོད་པ་མང་།།



དཔེ་ཁོ་ན་བཤད་དེ་བརྗོད་དོན་གསལ་བར་སྟོན་པ། 103
༤༢༠ ཕར་རིའི་ལྕི་བ་མེད། ཚུར་རིའི་སླེལ་བོ་མེད། ཐོག་མར་ཕྱོགས་གང་ཐད་ནས་ཕན་
པ་ཡོང་རྒྱུའི་རེ་བ་འཆར་ན་ཡང་། མཐའ་མ་འབྲས་བུ་གང་ཡང་མ་སྨིན་པའི་དཔེ་ལ་སྤྱོད་
པ་མང་ཞིང་། སྐབས་རེ་ཕྱོགས་གཅིག་རང་བརྟེན་ན་ལེགས་པ་ལས། རེ་བ་ཉིས་འཛུགས་
བྱས་ན་མཐར་ཐུག་གཉིས་ཀ་མེད་པ་ཞིག་ཡོང་ཟེར་བ་ལྟ་བུར་ཡང་སྤྱོད་སྲོལ་ཡོད།།
༤༢༡ ཐར་འགྲོ་བརྒྱ་དང་། ཚུར་ཡོང་སྟོང་། འདི་ནི་བོད་རྙིང་པར་གཞུང་ལམ་འཁེལ་ཡུལ་
མི་སེར་ཚོས་རྟ་ཁལ་འུ་ལག་ཚད་མེད་རྒྱུག་དགོས་པའི་སྡུག་སྐད་རྒྱག་སྐབས་སྤྱོད་པ་
མང་ཞིང་། དེ་མིན་སུ་ཡིན་དང་འདིས་བྱས་ཞེས་ཤོད་ཚོད་ག་ལ་ཡོད་ཟེར་བ་ལྟ་བུར་སྤྱོད་
པའང་ཡོད།།
༤༢༢ ཕར་སོང་གི་མི་ལ། ཚུར་ཡོང་གི་གཏམ། ཆེད་གཉེར་གྱིས་མངགས་པའི་མི་ལ་ཆེད་
དོན་དེའི་སྐོར་འདི་བྱས་འདི་བྱུང་གི་ལན་ཞིག་ངེས་པར་དགོས་ཟེར་བའམ། ཡང་ན་བཤད་
རྒྱུ་མེད་པ་ཅི་ཡིན་ཞེས་པ་སོགས་ལ་སྤྱོད་པ་ཡིན།། །
༤༢༣ ཕུ་གང་ནས་བསྐོར་ཀྱང་། མདའ་གླིང་བུ་རྫོང་། སྐད་ཆ་བསྐོར་བཤད་ཅི་འདྲ་བྱས་
ནའང་། དམིགས་ས་གཅིག་རང་ལས་མི་འདུག་ཟེར་བར་སྤྱོད་པ་མང་། གླིང་བུ་རྫོང་ནི་ལྷ་
སའི་བྱང་ངོས་དོག་སྡེའི་ནང་གི་གསུམ་མདོ་ཁར་ཡོད།། (ལྷ་ས་ཁུལ་)
༤༢༤ ཕོ་རྒོད་ཀྱང་རྒྱབ་ལ་དབུང་གཅིག་དགོས། དཔུང་སྟོབས་མི་དོ་བར་གླེན་ངར་གྱི་
འཛིང་མོ་བྱེད་མི་རུང་ཟེར་བ་དང་། སྐབས་རེ་མི་སྒེར་དཔའ་བོའི་རིང་ལུགས་ལ་ཟུར་ཟ་
བྱེད་པར་སྤྱད་ཀྱང་ཆོག ། །
༤༢༥ ཕོ་རྒོད་པོ་རང་གིས་མ་འཇོན་ན། མཚོན་རྣོན་པོ་དགྲ་བོའི་ནོམ་པ་ཡིན། བྱ་བ་གང་
དང་གང་ཡིན་ནའང་། གཙོ་བོ་རང་ཉིད་ཀྱི་འཇོན་ནུས་ལ་རག་ལུས་པ་ལས་ཆ་རྐྱེན་གཞན་
དག་ནི་ཐག་གཅོད་རང་བཞིན་ལྡན་པའི་རྒྱུ་རྐྱེན་མ་ཡིན་པ་མ་ཟད། ད་དུང་ལྡོག་ཕྱོགས་སུ་
འགྱུར་བའང་ཡོང་སྲིད་ཅེས་པ་ལྟ་བུར་ཟེར།།



104 གཏམ་མཛོད་མེས་པོའི་ཞལ་རྒྱུན།
༤༢༦ ཐོ་རྒྱན་ཤོར་ངུས་པས་ལ་མི་དག རང་ཐོག་ཏུ་བབས་པའི་བྱ་བར་ཀ་ཀོར་དང་།
བསྙད་འདོགས་སོགས་བྱས་ན་ཁུངས་འཁྱོལ་ཐབས་མེད་ཟེར་བ་ལྟ་བུར་སྤྱོད་པ་ཡིན།། །
༤༢༧ ཐོ་བྱེས་སོང་གི །དམན་ཡུལ་རྡུང་། ཡུལ་ཚོའམ། ཁྱིམ་ཚང་སོགས་གང་རུང་གི་
འགོ་འཛིན་ནམ། གོ་ཐང་རྒོད་ཧྲག་གི་མི་མ་བསྡད་པའི་སྐབས་སུ་སྡེ་ཚོའམ། མི་གཞན་
གྱིས་ཚུར་རྒོལ་དང་བརྙས་བཅོས་བྱས་བྱུང་ཟེར་བ་ལྟ་བུ་དེ་རིགས་ལ་སྤྱོད་པ་ཡིན།།
༤༢ར ཕོ་རོག་གི་ཚང་ལ། སྐྱུང་ཀའི་བྱ་ར། འགན་འཁྲི་དང་འབྲེལ་བ་སྤུ་ཙམ་མེད་པའི་
མིས་ཆེད་གཏད་ཀྱིས་བྱ་བ་འདི་ལ་ཐེ་ཇུས་བྱེད་དགོས་དོན་རྩ་བ་ནས་མེད་ཟེར་བ་ལྟ་བུར་
སྤྱོད་པ་ཡིན།།
༤༢༩ ཕྱི་གོས་ཆེན་རྩམ་ཁུག །ནང་ཡུག་རྩམ་སྐམ་སོག བོད་རྙིང་པའི་དཔོན་ངན་གྱི་ཕྱི་
དབྱིབས་དང་ནང་དོན་ག་ཕྱི་ལོག་པ་ལ་ཟུར་ཟ་བྱེད་པའི་གཏམ་དཔེ་ཞིག་ཡིན།།
༤༣༠ ཕྱི་ལྟར་གཡང་མོ་ཁྱུ་གཅིག །ནང་ལྟར་མ་རེ་བུ་རེ། ཕར་བལྟས་ན་ཕྱོགས་ཁག་གི་
ལ་རྒྱ་དེ་དག་གཅིག་གྱུར་ལྟ་བུ་ཞིག་ཏུ་སྣང་ཡང་། དོན་དམ་ལ་ཁྱིམ་ཚང་སོ་སོའི་ཁེ་གྱོང་
དེ་རང་རང་ཐ་དད་ཡིན་པས་རྣམ་པ་ལ་བརྟེན་ནས་ངོ་བོའི་རྒྱུ་རྐྱེན་འཁྲུལ་མི་རུང་ཞེས་པ་
ལྟ་བུར་སྤྱོད་པ་ཡིན།།
༤༣༡ ཕྱི་བཤིག་གི་སྟ་རེ་ལས། ནང་བཤིག་གི་སྟེའུ་ཐུ། ཕྱི་ཡི་དགྲ་བོ་ལས། ནང་ནས་
ཐོན་པའི་དགྲ་བོ་དེ་གནོད་པ་ལྡབ་མང་པོས་ཆེ་བ་ཡོང་བས། ནང་གི་དགྲ་བོ་ལ་དོགས་
གཟོན་དེ་བས་ལྷག་པ་བྱ་དགོས་ཟེར་བ་ཡིན།།
༤༣༢ ཕྱིའི་ཆར་པ་ལས། ནང་གི་ཐིགས་པ་སྡུག ཕྱི་ཕྱོགས་ཀྱི་ཁ་དགྲ་ལས། ནང་ཁུལ་གྱི་
མུག་བཤད་རྫོགས་རྒྱུ་མེད་པ་དེ་ཐུ་བ་འདུག་ཟེར་བ་ལྟ་བུར་སྤྱོད་པ་ཡིན།།
༤༣༣ ཕྱིའི་ཆར་ཐག་ཆོད་ཀྱང་། ནང་གི་ཐིགས་ཐག་མི་ཆོད། ཕྱི་ཕྱོགས་ཀྱི་གྱོད་དོན་ཐག་
ཆོད་ཟིན་ནའང་། ནང་ཁུལ་གྱི་ལེ་ལན་སུ་ལ་ཆགས་ས་སོགས་ཀྱི་བདའ་འདེད་ཞིབ་བཤེར་



དཔེ་ཁོ་ན་བཤད་དེ་བརྗོད་དོན་གསལ་བར་སྟོན་པ། 105
བྱ་རྒྱུ་བསྡད་ཡོད་ཟེར་བའམ། ཡང་ན་ནང་ཚགས་ང་མིན་ཁོ་ཡིན་གྱི་རྩོད་རྙོག་ཐག་ཆོད་རྒྱུ་
མི་འདུག་ཟེར་བ་སོགས་སྐབས་བསྟུན་གྱིས་སྤྱད་ནའང་འགྲིག །
༤༣༤ ཕྱེ་རྐྱལ་བོངས་ལ་བལྟས་ནས་ཟ་ལུགས། རང་གི་དཔལ་འབྱོར་གནས་བབ་ལ་
བསྟུན་ནས་ཟས་གོས། གནས་ལམ། འགྲོ་འདུག་སྤྱོད་གསུམ་གྱི་ལོངས་སྤྱོད་བྱ་དགོས་པ་
ལས། ཡོད་ཚད་གཞན་ལ་འགྲན་ཟླ་བྱེད་མི་རུང་ཟེར་བ་ལྟ་བུར་སྤྱོད་པའོ།།
༤༣༥ འཕན་པོ་བས་དམག་མི་འཇོན། མི་ཁྱོད་ཀྱིས་སམ། ཡང་ན་ཁོས་བྱ་བ་འདི་རྩ་བ་
ནས་སྒྲུབ་མི་ཐུབ་ཟེར་བ་ལྟ་བུ་དེ་རིགས་ལ་སྤྱོད་པ་ཡིན་ཞིང་། གཏམ་དཔེ་འདིའི་འབྱུང་
ཁུངས་ལོ་རྒྱུས་ལེ་ཚན་དྲུག་པའི་ནང་དུ་གསལ་ཡོད།། (ལྷ་ས་ཁུལ་)
༤༣༦ འཕུར་ས་གནམ་ཡིན་ཡང་། འབབ་ས་ས། གནས་སྐབས་བྲོས་བྱོལ་དང༌། གབ་
ཡིབ་སོགས་གང་དུ་བྱས་ན་ཡང་། མཐར་ཐུག་འཁོར་ས་རང་གི་ཁྱིམ་ཚང་མ་གཏོགས་མེད་
ཟེར་བ་སོགས་ལ་སྤྱོད་པ་ཡིན།།
༤༣༧ བ་མ་ཤི་རྙང་མ་རྒྱུན་མི་འཆད། གྱོད་གཞིའམ། གནད་དོན་དེ་རྩ་བ་ཡོངས་རྫོགས་
ཐག་ཆོད་པ་ཞིག་མ་བྱུང་ན། རྙོག་དྲ་རྒྱུན་མི་འཆད་པ་ཐོན་རྒྱུ་ཉག་ཅིག་ཡིན་ཟེར་བ་ལྟ་བུར་
སྤྱོད་པ་ཡིན།།
༤༣༨ བ་མོ་དབྱར་འཇོ། དགུན་ནས་གསོ། བྱ་བ་གང་ཞིག་ཡིན་རུང་། རྗེས་ཡོང་སྔོན་དྲན་
གྱི་གྲ་སྒྲིག་ཚགས་སུ་ཚུད་པ་ཞིག་སྔ་ས་ནས་བྱ་དགོས་ཟེར་བ་དེ་རིགས་ལ་སྤྱོད་པ་ཡིན།།
༤༣༩ བ་མོ་མེད་པའི་མར་དཀྲོག འབྱུང་ཁུངས་མེད་པའམ། ཡོང་ས་མི་ཤེས་པའི་ཡ་
མཚན་གྱི་བྱ་དངོས་ལ་ཟེར་བ་ཡིན་ཞིང་། རང་ཤུགས་ལས་གང་ནས་བྱུང་བ་ཡིན་ནམ་ཞེས་
པའི་འདྲི་གཞི་ཞིག་མཚོན་གྱིན་ཡོད།།
༤༤༠ བ་མོ་བསད་པ་ལས། བཞོས་པ་དགའ། འདི་ནི་བོད་རྙིང་པར་མངའ་བདག་ཆེན་པོ་
གསུམ་གྱིས་ཞིང་བྲན་ལ་འཛིན་པའི་ཤོད་སྟངས་ཤིག་དང་། བྱེད་སྟངས་ཤིག་ཡིན། འཚོ་
སྐྱོང་གི་མིང་བཏགས་ནས་ཤི་འདོད་ཀྱང་ཤི་མི་འཇུག་པའི་ཇུས་ངན་ཞིག་སྤེལ་གྱིན་ཡོད།།



106 གཏམ་མཛོད་མེས་པོའི་ཞལ་རྒྱུན།
༤༤༡ བང་མེད་ཀྱང་། ཐུ་བ་གཟེངས་གཟེངས། རང་ཉིད་ལ་ཁ་མཆུ་རྒྱག་རྒྱུ་སོགས་ཀྱི་ཆ་
རྐྱེན་མེད་ན་ཡང་། ཕ་རོལ་པས་སྡོད་དུ་མ་བཅུག་པར་བརྟེན་ཁ་གཏད་མི་གཅོག་ཀ་མེད་
བྱུང་ཟེར་བ་ལྟ་བུར་སྤྱོད་པ་མང་ཞིང་། སྐབས་རེ་དོན་ལ་ཕན་ནུས་མེད་ཀྱང་། རྒྱབ་སྐྱོར་གྱི་
རྣམ་པ་ཙམ་བསྟན་པའམ། ཡང་ན་སྟོན་དགོས་ཟེར་བ་སོགས་ལ་སྤྱད་ནའང་ཆོག །
༤༤༢ བུ་སྐྱེས་ནས། མིང་བཏགས་ཆོག བྱ་བ་ལེགས་སྒྲུབ་བྱས་ཟིན་རྗེས་གཞི་ནས་གྲུབ་
འབྲས་གཏན་འཁེལ་བྱེད་ཆོག་ཅེས་པ་ལྟ་བུ་སྟེ། སྟོང་གཏམ་དང་སྦྱོར་ཤོབ་སྔོན་ལ་ཤོད་མི་
ཉན་ཞེས་ཟུར་ཟ་བྱེད་པ་སོགས་ལ་སྤྱོད་པ་ཡིན།།
༤༤༣ བུ་ག་ཅན་ལ་ལྷན་པ། བྱ་དངོས་གང་ཡིན་རུང་། དགོས་ངེས་ཀྱི་ཐོག་ལ་གནད་དུ་
འཁེལ་བ་ཞིག་དགོས་ཟེར་བ་ལྟ་བུར་སྤྱོད་པར་སྣང་།།
༤༤༤ བུ་མོ་སྐྱོ་སར། ཨ་མས་མི་ཕན། རྗེས་ཡོང་སྔོན་དྲན་གྱི་བསམ་གྲོས་གྲ་སྒྲིག་
དགོས་པ་ལས། གཞན་ཡུལ་ལམ་གཞན་གྱི་མདུན་སར་ཆག་སྒོ་འཕྲད་སྐབས་རང་ཡུལ་
གྱི་མཐུན་རྐྱེན་བཟང་པོ་ཇི་ཙམ་ཡོད་རུང་། དགོས་སར་ཕན་མི་ཡོང་ཞེས་པ་ལྟ་བུར་སྤྱོད་
པ་ཡིན།། །
༤༤༥ བུ་མོ་ལ་བཤད་ནས། མནའ་མ་ལ་གོ་བ། སྐད་ཆ་འགའ་ཤས་ཐད་ཀར་ཤོད་མི་བདེ་
ལ༑ བཤད་ཀྱང་ཕར་ཕྱོགས་ནས་དང་ལེན་བྱེད་དཀའ་བ་རྣམས་ཤོད་བདེ་བའི་མི་གཞན་
ཞིག་ལ་བསྐོར་ནས་བཤད་དེ། ཤོད་ཡུལ་ངོ་མ་དེས་རང་ཤུགས་ཀྱིས་རང་ཉིད་ལ་ཟེར་བ་
དེ་གོ་ཐུབ་པ་བྱ་དགོས་ཞེས་པ་ལྟ་བུར་སྤྱོད་པ་ཡིན། །
༤༤༦ བུ་མོ་རང་ཡུལ་ལ་ལོག་པར། གཟའ་དང་སྐར་མ། རྟག་པར་ཡང་ཡང་བྱེད་བཞིན་
པའི་བྱ་བ་ལ་རྣམ་རྟོག་དང་། གཟབ་ནན་དེ་འདྲ་དགོས་དོན་མེད་ཟེར་བ་ལྟ་བུར་སྤྱོད་པ་
ཡིན། དེ་ལས་བོད་མིས་བྱ་བ་གང་དང་གང་ལའང་གཟའ་སྐར་རྟགས་རྟེན་སོགས་བརྩི་བའི་
ཡུལ་གོམས་ཡོད་པ་ཤུགས་ལས་མཐོང་ཐུབ།།



དཔེ་ཁོ་ན་བཤད་དེ་བརྗོད་དོན་གསལ་བར་སྟོན་པ། 107
，
༤༤༧--༡ བོང་བུ་བཞོན་ནས། བོང་བུ་འཚོལ་བ། དཔེར་ན་མི་གྲངས་ཇི་ཙམ་ཡོད་བརྩི་
སྐབས་རང་ཉིད་གྲངས་ཁོངས་སུ་བརྩི་རྒྱུ་བརྗེད་པ་ལྟ་བུ་དེ་རིགས་ལ་སྤྱོད་པ་ཡིན། གཏམ་
དཔེ་འདིའི་འབྱུང་ཚུལ་ལེ་ཚན་དྲུག་པའི་ནང་གསལ་ཡོད། །
༤༤༧--༢ བོང་བུ་འགྲོ་ཐོག་ལ་འདེད་དགོས། ཚོང་ལས། བྱ་བ། སྤྱོད་ཚུལ་སོགས་གང་
ཡིན་རུང་། འགྲོ་རྒྱུག་ཆེ་དུས་མུ་མཐུད་ནས་ཤུགས་ཆེན་གྱིས་དར་སྤེལ་གཏོང་དགོས་ཟེར་
བ་ལྟ་བུ་དེ་རིགས་ལ་སྤྱད་ན་ཆོག ། །
༤༤༨ བོང་བུ་སྔོན་དང་། ས་ཐལ་རྗེས། ས་ཐལ་ནི་འཁྱགས་པའི་ཐོག་རྟ་བོང་སོགས་མི་
འདྲེད་པའི་ཆེད་ས་བཤོ་བ་ལ་ཟེར། བྱ་བ་སྔོན་ལ་བསྒྲུབས་ནས་ཐབས་ཤེས་རྗེས་སུ་གཞི་
ནས་བྱེད་པ་ལྟ་བུ་སྟེ། བྱ་རིམ་སྔ་ཕྱི་རྦད་དེ་གོ་ལོག་པའི་གླེན་སྤྱོད་རིགས་ལ་ཟུར་ཟ་བྱེད་
པ་ལྟ་བུར་སྤྱོད་པ་ཡིན།།
༤༤༩ བོང་བུ་བསླངས་པར་ཡག་བྱུང་མེད་པར། གཞུ་གུ་བཀོག་པའི་ཡ་ལ། མི་གཞན་ལ་
རང་ནུས་ཀྱི་རོགས་རམ་བྱས་པར་བསམ་ཤེས་ཀྱིས་ཐུགས་རྗེ་ཆེ་ཟེར་རྒྱུ་ཕར་བཞག །ད་
དུང་རྐྱེན་རྩ་ཕྲ་མོར་མ་འགྲིག་མ་འཐུས་མང་པོ་ཤོད་ཀྱི་འདུག་ཟེར་བ་ལྟ་བུར་སྤྱོད་པ་ཡིན་
ཞིང་། དཔེ་འདིའི་འབྱུང་ཁུངས་ལེ་ཚན་དྲུག་པའི་ཁོངས་སུ་གསལ་ཡོད།།
༤༥༠ བོང་བུའི་རྣ་བར། གསེར་བླུག་པ། རྒྱུ་མཚན་ཇི་ཙམ་བཤད་ཀྱང་། གོ་ཤེས་རྩ་བ་
ནས་མེད་པའི་མིའམ། ཡང་ན་ཤེས་ཡོན་མེད་པའི་མི་ལ་རིག་པའི་གནད་ཟབ་མོ་ཇི་ལྟར་
བཤད་རུང་ཕན་ཐོགས་གཏན་ནས་མེད་ཅེས་པ་ལྟ་བུར་སྤྱོད་པ་ཡིན།།
༤༥༡ བོང་བུར་ཉལ་ལུགས་བཅོ་བརྒྱད་ཡོད་ན། ཚོང་པར་སློང་སྟངས་བཅུ་དགུ་ཡོད། ཁ་
གཏད་ཕྱོགས་ལ་བྱ་ཐབས་ཇི་ཙམ་མང་བ་ཡོད་ན། རང་ལ་དེ་ལན་འཇལ་ཐབས་དེ་བས་
མང་བ་ཞིག་ཡོད་ཅེས་པར་སྤྱོད་པ་འདི་ནི་དབང་སྒྱུར་པས་ཤོད་སྟངས་ཡིན་ཞིང་། གོང་དུ་
“སྟག་ལ་མཆོང་ཆེན་བཅོ་བརྒྱད་ཡོད་ན་” ཟེར་བ་ནི་དབང་བསྒྱུར་མྱོང་མཁན་ཕྱོགས་
ཀྱི་སྤྱོད་པ་ཡིན་ནོ།།



108 གཏམ་མཛོད་མེས་པོའི་ཞལ་རྒྱུན།
༤༥༢ བོང་བུས་མ་ཕྱིན། ལམ་འཕྲང་མང་། ཁྱེད་རང་གིས་མཐོང་མ་མྱོང་བ་དང་། ཐོས་
མ་མྱོང་བའི་བྱ་དངོས་སམ་ཤེས་བྱ། གནས་ལུགས་སོགས་ཧ་ཅང་མང་པོ་ཡོད་ཟེར་བ་ལྟ་
བུར་སྤྱོད་པའི་ཟུར་ཟའི་གཏམ་དཔེ་ཞིག་ཡིན།།
༤༥༣ བོང་བུས་གཟིག་ལྤགས་གྱོན་པ། མེད་པར་ཡོད་བརྫུ་དང་། མི་ཤེས་པར་ཤེས་ཁུལ་
སོགས་གཡོ་བརྫུ་དེ་རིགས་བྱེད་པ་ལ་སྤྱོད་པ་ཡིན་ཞིང་། དཔེ་འདིའི་འབྱུང་ཁུངས་གཏམ་
རྒྱུད་ལེ་ཚན་དྲུག་པའི་ཁོངས་སུ་གསལ་ཡོད།།
༤༥༤ བྱ་བརྒྱ་ཤར་བལྟ། ཕ་ཝང་ནུབ་བལྟ། མི་གཞན་དག་ཀུན་གྱི་བྱེད་སྟངས་དང་རྒྱབ་
འགལ་ཏག་ཏག་བྱེད་པ་ཟེར་བ་ལྟ་བུ་དེ་རིགས་ལ་སྤྱོད་པ་ཡིན་ཞིང་། དཔེ་འདིའི་འབྱུང་
ཁུངས་གཏམ་རྒྱུད་ལེ་ཚན་དྲུག་པའི་ཁོངས་སུ་གསལ་ཡོད།།
༤༥༥ བྱ་དེ་ཕོ་མེད་ཀྱང་། ནམ་མཁའ་ལང་། ཁྱེད་རང་མེད་ནའང་ཧ་ལས་རྒྱུ་མེད། ང་
ཚོས་བྱེད་དགོས་པའི་བྱ་གཞག་མཐའ་དག་རྒྱུན་ལྡན་ལྟར་བྱེད་ཀྱི་རེད་ཟེར་བ་ལྟ་བུར་
སྤྱོད་པ་ཡིན།།
༤༥༦ བྱ་ཕོ་རུམ་ལ་བཅུག་ཀྱང་། བྱ་སྒྲོ་མཆན་ནས་བུད། སྦས་སྦས་བསུབ་བསུབ་བྱས་
ཀྱང་། རྗེས་ངན་འགེབས་སྲུང་མི་ཐུབ་ཟེར་བ་ལྟ་བུར་སྤྱོད་པ་ཡིན།། (ཨ་མདོ་ཁུལ་）
༤༥༧ བྱ་བྱེད་མང་ན། བྱེད་རྐང་ཆག བྱ་རྒྱུ་བྱེད་རྒྱུ་མང་དྲགས་ན། མཐའ་མ་ཆག་སྒོ་
ཆེན་པོ་དང་འཕྲད་ཡོང་ཞེས་པ་ལྟ་བུར་སྤྱོད་པ་ཡིན།།
༤༥༨ བྱ་མ་འདྲོག་བར། སྒོ་ང་ལོན་ཐབས། ཁ་གཏད་ཕྱོགས་སམ། ཉེ་འཁོར་སོགས་ལ་
དོགས་འདྲོག་མི་འོང་བའི་ཐབས་མཁས་ཀྱི་སྒོ་ནས་རང་གི་འདོད་དོན་དེ་འགྲུབ་ཐབས་བྱ་
དགོས་ཟེར་བར་སྤྱོད་པ་ཡིན།།
༤༥༩ བྱ་མེད་ན། བོང་བུས་ནམ་ཚོད། གལ་ཏེ་རྒྱུན་གཏན་བྱ་བ་དེ་སྒྲུབ་མཁན་གྱི་མི་དེ་ད་
ལྟ་བསྡད་མེད་ན། དེའི་ཚབ་ངས་གོ་ཆོད་པ་ཞིག་མ་བྱས་རང་བྱས་ཡིན་ཟེར་བའམ། ཡང་



|
དཔེ་ཁོ་ན་བཤད་དེ་བརྗོད་དོན་གསལ་བར་སྟོན་པ། 109
ན་ཁོ་བསྡད་མེད་ཅེས་ལས་ཀ་དེ་སྒྲུབ་མི་ཐུབ་པར་འཇོག་གི་མ་རེད་ཟེར་བ་ལྟ་བུ་གང་རུང་
ལ་སྤྱོད་པ་ཡིན།།
༤༦༠ བྱ་མེད་ཀྱང་
། བོང་བུས་ནམ་ཚོད་བྱེད། ཚོགས་པའི་འགོ་འཛིན་ནམ། སློབ་དཔོན་
སོགས་སྔོན་མ་དེ་མེད་པའི་རྗེས་སུ་རང་ངོས་ནས་ཁོང་གི་ཤུལ་འཛིན་བྱེད་སྒོ་རྣམས་
མཐུད་མ་ཤོར་ཙམ་བྱེད་བཞིན་ཡོད་ཅེས་པ་ལྟ་བུར་སྤྱོད་པ་མང་།།
༤༦༡ བྱང་མཁན་གྱི་ཨ་མ་ལྟོགས་གྲིར་མི་ཤི །སེམས་ནད་ཀྱིས་ཤི བོད་རྙིང་པར་བྱང་
མཁན་ཐག་ཤུར་ཟེར་བའི་ཁྲལ་ཞིག་རྒྱུག་དགོས་པར་ཁྲལ་རྟེན་ས་ཞིང་ཡག་པོ་ཡོད་རུང་།
ཉེན་ཁ་ཤིན་ཏུ་ཆེན་པོ་ཡོད་པ་དཔེར་བཞག་སྟེ་ཁེ་བཟང་ཡག་པོ་ཡོད་ཀྱང་། ཉེན་ཁའི་
སེམས་ཁུར་ཆེན་པོ་འཁུར་དགོས་ཞེས་པ་ལྟ་བུར་སྤྱོད་པ་ཡིན། དཔེ་འདིའི་འབྱུང་ཁུངས་
ལེ་ཚན་དྲུག་པའི་ཁོངས་སུ་གསལ།། །
༤༦༢ བྱང་ཚྭ་ཁ་ནོར་བུའི་བང་མཛོད། སྟབ་པ་ལག་པ་སུ་རིང་། རང་གིས་འབད་བརྩོན་
དང༌། བློ་ནུས། འཇོན་ཐང་སོགས་འདོན་ཐུབ་ན་བསྒྲུབ་བྱའི་དོན་དེ་ལ་འཛད་མཐའ་དང་
དམིགས་ཚད་སོགས་གང་ཡང་མེད་པར། ཅི་འདོད་གང་མོས་ལྟར་ལག་ཐོག་ཏུ་བླངས་
ཆོག་ཆོག་ཡིན་ཞེས་པ་ལྟ་བུར་སྤྱོད་པ་ཡིན།།
༤༦༣ བྱང་ཚྭ་ལོན་དང་། གཡག་གུ་ཤི ཡང་ན་འདོད་དོན་དེ་ལེགས་སྒྲུབ་བྱ་རྒྱུ་དང༌།
ཡང་ན་རང་སྲོག་བློས་གཏོང་བྱ་དགོས་བྱུང་རུང་ཕངས་སེམས་མེད་ཅེས་ཡ་ཡུད་ཆེན་པོ་
ཞིག་བྱ་རྒྱུ་ཟེར་བ་ལྟ་བུར་སྤྱོད་པ་མང་།།
༤༦༤ བྱི་ལ་གཉིད་ལ་ཤོར་ཡང་། བསམ་རྒྱུ་བྱེའུ། དུས་དང་གནས་སྐབས་གང་འདྲ་
ཞིག་ལའང་། འདོད་དོན་ག་གེ་མོ་དེ་ཁོ་ན་མ་གཏོགས། བསམ་རྒྱུ་དང་དྲན་རྒྱུ་གཞན་མི་
འདུག་ཅེས་པ་ལྟ་བུར་སྤྱོད་པ་ཡིན་ཞིང༌། ཕོ་མོའི་དགའ་གྲོགས་ཀྱི་ཐད་སྦྱོར་སྲོལ་མང་
བར་སྣང་།།



110 གཏམ་མཛོད་མེས་པོའི་ཞལ་རྒྱུན།
༤༦༥ བྱུ་རུ་དམར་པོའི་ཁོག་པ། སྟོང་སྐུད་ནག་པོས་བསྒྱུངས། མི་སེམས་དྲང་གི་ཁོག་
པར་གཡོ་ཅན་གཞན་གྱིས་ཇུས་ངན་བསྐུལ་བ་ལ་བརྟེན་ནས་རྙོག་གཞི་བྱུང་བ་ཡིན་ཟེར་བ་
ལྟ་བུར་སྤྱོད་པ་ཡིན།།
༤༦༦ བྱུང་ནམ་མཁའ་དང་། ཐིམ་ས་གཞི། འདི་ནི་ཆར་དང་ཁ་བ་དཔེར་བཞག་སྟེ་སྤྱི་ཕན་
རང་གི་ཐོག་ལ་བཏང་བ་ཡིན་ཞེས་པའམ། ཡང་ན་གཏོང་དགོས། ཕབ་པ་ཞིག་བཟོ་དགོས་
ཟེར་བ་སོགས་བདག་གཞན་དུས་གསུམ་སྐབས་དང་བསྟུན་ནས་སྤྱོད་པ་ཡིན།།
༤༦༧ བྱེ་མ་གཙིར་ནས་མར་ཁུ། ཡོང་ཐབས་རྩ་བ་ནས་མེད་པའི་རེ་སྟོང་སྒུག་པ་ལ་ཟེར་
བའམ། ཡང་ན་དེ་ལྟ་བུའི་རེ་བ་ནམ་ཡང་བྱེད་ཀྱི་མེད་ཟེར་བ་ལྟ་བུ་ལའང་སྤྱོད་པ་ཡིན།།
༤༦༨ བྱེའུ་སྐྱོ་ཡང་། འབུ་ཐུབ། ཁ་ཐབས་ཇི་ལྟར་ཞན་ནའང་། རང་ཉིད་ལས་ཉམ་ཐག་པ་
ཞིག་མཐོང་ན་ཐུབ་ཚོད་ཀྱིས་བརྙས་བཅོས་བྱེད་ཟེར་བ་ལྟ་བུར་སྤྱད་ན་འགྲིག །
༤༦༩ བྱེལ་ཆུང་གསུང་སྐད་སྙན་ཡང་། སྐུ་ཤ་རྒྱ་སྲང་དོ། ཕྱི་དབྱིབས་འདྲ་ཆགས་པོ་
འདུག་ཀྱང་། དཔལ་འབྱོར་གྱི་རྨང་གཞི་ཧ་ཅང་ཉམ་ཐག་པ་ཞིག་ལས་མི་འདུག་ཅེས་པ་ལྟ་
བུ་འཕྱ་དམོད་ཀྱི་ཤོད་སྟངས་ལ་སྤྱོད་པ་ཡིན།།
༤༧༠ བྲེ་སྲང་ལོགས་ལ་བཞག་ནས། མར་ལ་སྦོམ་ཚོད། གཏན་ལ་ཕབ་པའི་གྲངས་ཚད་
སོགས་ཕྲ་ཞིང་ཞིབ་པ་ཞིག་ཀུན་ཤེས་ཡོངས་གྲགས་སུ་ཡོད་པ་ཟུར་དུ་བཞག་སྟེ། རང་
འདོད་སྤོམ་གཡོར་གྱིས་ཚོད་རྩིས་བྱེད་དགོས་དོན་ཅི་ཡོད་ཅེས་པ་ལྟ་བུ་ཟུར་ཟའི་གཏམ་
དཔེ་ཞིག་ཡིན།།
༤༧༡ བླ་མས་ཅི་གསུང་མ་ཤེས་གོང་། གྲྭ་པས་འདོན་དབྱངས་ལྡིར་རི་རི། སྒྲིག་སྲོལ་ལམ་
ལུགས་དང་འགལ་ནས་འགོ་མཇུག་མེད་པའི་སྤྱོད་ཚུལ་ལ་ཟུར་ཟ་བྱེད་པར་སྤྱོད་པ་ཡིན།།
(ཨ་མདོ་ཁུལ་)



དཔེ་ཁོ་ན་བཤད་དེ་བརྗོད་དོན་གསལ་བར་སྟོན་པ། 111
༤༧༢ བླ་མའི་མར། བླ་མའི་ཁྱིས་ཟོས། བྱ་བ་དེ་ལ་གཞན་གྱིས་ཐེ་གཏོགས་དང་། ཀླན་
ཀ་བྱེད་དགོས་དོན་མེད་ཟེར་བའམ། ཡང་ན་དེ་ནི་མ་འཚམ་ན་ཡང་འོས་པ་ཞིག་རེད་ཅེས་
ཟུར་ཟ་བྱེད་པ་ལྟ་བུར་སྤྱད་ན་ཡང་ཆོག་པ་སྐབས་དང་བསྟུན་དགོས།། །
༤༧༣ བླ་མ་མཇལ་ཐོག་ལ་ཆོས། རང་གིས་ཞུ་དགོས་པའི་རེ་འདུན་ནམ། འདྲི་དགོས་
པའི་དཀའ་གནད་ལྟ་བུ་བརྗོད་ཡུལ་གྱི་མི་དེ་ཆེད་དུ་མ་བཙལ་བར་འཕྲོད་སྐབས་འདོད་
དོན་མ་བཤད་གོང་དེ་ལྟར་སྤྱོད་པའམ། ཡང་ན་འཕྲད་དཀའ་བའི་མི་ཞིག་འཕྲད་སྐབས་
བཤད་རྒྱུ་གང་ཡོད་ཤོད་ཀྱི་ཡིན་ཟེར་བའམ། ཡང་ན་མི་གཞན་ལ་ཤོད་དགོས་ཞེས་བསྐུལ་
མ་བྱེད་པ་སོགས་ལ་སྤྱད་ནའང་ཆོག ། །
༤༧༤ བླ་མས་གནང་ན་མཛད་པ། གྲྭ་བས་བྱས་ན་འབར་གོག དཔོན་གཡོག་ལ་སྦྱར་
ནའང་འགྲིག་ལ། དེང་སང་གི་ཚུལ་མིན་གྱི་འགོ་ཁྲིད་དང་མང་ཚོགས་དབར་ཐོན་པའི་
གནད་དོན་ལ་སྦྱར་ནའང་མ་འཚམ་པ་ཨེ་ཡོད་སྙམ།།
༤༧༥ བླ་མས་བུམ་པ་གར་བཞག་མ་གཏོགས། བུམ་པས་བླ་མ་གར་བཞག་མིན། འགོ་
འཛིན་གྱིས་གཤམ་འོག་གི་མི་ལ་བཀོད་འདོམས་བྱེད་པ་མ་གཏོགས། གཤམ་འོག་གི་
མིས་འགོ་འཛིན་ལ་འདི་བྱ་དགོས་དང་འདི་བྱེད་དགོས་ཞེས་བཀོད་འདོམས་བྱེད་པ་མ་
ཡིན་ཟེར་བ་ལྟ་བུ་དེ་རིགས་ལ་སྤྱོདཔ་ཡིན།།
༤༧༦ བླ་མས་ར་བསད་ཆོག་སར། ཉེ་གནས་ཀྱིས་རྒྱུ་མ་སྦྱང་མི་ཆོག་པ། གོང་རིམ་གྱིས་
ཁྲིམས་འགལ་ཆེན་པོ་བྱས་ཀྱང་ལྐོག་བསུབ་དང་། གཤམ་འོག་ནས་ཁྲིམས་འགལ་ཆུང་ངུ་
བྱས་ཀྱང་ཁྲིམས་རར་ཚུད་དགོས་པ་གང་ཡིན་ནམ་ཞེས་དྲི་ཚིག་ཤུགས་ནས་འདོན་པར་
སྤྱོད་པ་ལྟ་བུ།།
༤༧༧ བླུན་པོས་བསྟོད་པ་ལས། མཁས་པས་སྨད་པ་སྙན། མི་བླུན་རྨོངས་པད་ལད་ཅན་
གྱིས་ཕྱིན་ཅི་ལོག་གི་བསྟོད་པ་བྱས་ན་མི་རྣམས་བཞད་གད་ཀྱི་རྒྱུར་གྱུར་ཏེ་བསྟོད་ཡུལ་
ཁ་སྐྱེངས་དགོས་པ་དེ་འདྲ་བཟོ་བ་ལ་སྤྱོད་པ་ཡིན།།
་



112 གཏམ་མཛོད་མེས་པོའི་ཞལ་རྒྱུན།
༤༧༨ བློ་ཀླད་པའི་རྒྱ་ཡུལ་ལ་མེད། ལེགས་ཉེས་ལ་མ་བལྟོས་པར་རང་ཉིད་ཀྱི་བསམ་
ཡུལ་ལས་ཡོངས་སུ་འདས་པའི་བྱ་བ་ཞིག་གློ་བུར་ཐོག་བབས་སུ་བྱུང་བར་དེ་ལྟར་སྤྱོད་
པ་ཡིན།།
༤༧༩ བློ་ཕྱིར་གཏད། གྲོད་པ་ནང་གཏད། ཕྱོགས་ཁག་གམ། ཚོགས་པ། ཐ་ན་ཁྱིམ་ཚང་
ཚུན་ཆད་ནང་བློ་ཁ་ཕྱི་ཕྱོགས་ལ་གཏད་པའི་མི་ལ་སྤྱོད་པ་ཡིན་ཞིང་། བྱེད་མི་རུང་དང་། མི་
བྱེད་ཅེས་པ་ལ་སོགས་ཚིག་གྲོགས་སྐབས་བསྟུན་གྱིས་བསྒྱུར་ཆོག་པ་གཞན་དང་འགྲེ།།
༤༨༠ བློས་བཀལ་ནས། སྙིང་བརྐུས་པ། རང་ཕྱོགས་ནས་བློས་ཡོངས་སུ་བཀལ་ནས་
སྙིང་ཁོང་གི་གྲོས་གཏམ་སོགས་བཤད་ན་ཡང་། ཕ་རོལ་པོས་གཡོ་ཐབས་ཀྱིས་གསང་
གནས་བརྐུ་ཐབས་སྤྱད་དེ་དགྲ་ཕྱོགས་ལ་བསྐྱལ་བ་སོགས་ངོ་ཚ་ཁྲེལ་མེད་ཀྱི་སྤྱོད་ངན་ལ་
སྟིང་ཚིག་སྨྲ་བ་ལ་སྤྱོད་པའོ།།
༤༨༡ བློས་གྲོད་པར་བཀལ། གྲོད་པས་ཆུ་གློད། བྱ་བ་གང་རུང་མི་ཞིག་ལ་བློས་ལིང་
འགེལ་བྱས་ནའང་། མི་དེས་ནོར་ཉན་པ་མ་བྱས་པའམ། ཡང་ན་བྱས་རུང་ནུས་པ་ཅི་ཡང་
མ་ཐོན་པར་བྱ་བ་དེ་མ་གྲུབ་ཟེར་བ་ལྟ་བུ་ལ་སྤྱོད་པ་ཡིན།། །
༤༨༢ དབྱར་ནམ་ཟླ་བཟང་པོའི་སྐུ་དྲིན་ལ། འབུ་ཨ་ཚག་ཚག་པར་གཤོག་པ་ཐོགས། འགོ་
འདྲེན་ནམ། རྒྱབ་རྩ་བཟང་པོ་ཞིག་གིས་འཐེན་པ་ལ་བརྟེན་ནས་མི་ཐ་ཤལ་ཁོ་འདྲ་བར་ཡང་
མིང་དང་དབང་ཆ་རིག་ནས་གར་སྟེགས་ཐོག་ཐོན་རྒྱུ་བྱུང་སོང་ཟེར་བ་ལྟ་བུ་དེ་རིགས་ལ་
སྤྱོད་པ་ཡིན།།
༤༨༣ དབྱར་ལམ་ལ་མ་མཇལ་ཡང་། དགུན་ལམ་ལ་མཇལ་ཡོང་། ཕན་ཚུན་འཁོན་འགྲས་
བྱུང་བའི་གནོད་ལན་དེ་ད་རེས་འཇལ་ཐུབ་མ་སོང་ཡང་། རྗེས་སུ་གོ་སྐབས་ཤིག་རྙེད་སྲིད་
པས་དེ་དུས་འཇལ་ཆོག་ཟེར་བ་ལྟ་བུར་སྤྱོད་པ་ཡིན།།



དཔེ་ཁོ་ན་བཤད་དེ་བརྗོད་དོན་གསལ་བར་སྟོན་པ། 113
༤༨༤ འབག་ཕར་བསྟན། སྡིག་ར་ཚུར་བསྐུལ། རྫིག་ཉམས་ཕར་བསྟན་ན་ཡང་། ཞེད་
སྣང་བྱ་རྒྱུ་ཕར་བཞག་དེ་ལས་ལྡོག་སྟེ་ད་དུང་ཚུར་འཇིགས་བསྐུལ་བྱེད་པ་ཟེར་བ་ལྟ་
བུར་སྤྱོད་པ་ཡིན་ཞིང་། ཚུལ་མིན་ཕྱིན་ཅི་ལོག་པའི་སྤྱོད་ཚུལ་ལ་དམོད་པ་ཞིག་ཡིན།།
(གཙང་ཁུལ།）
༤༨༥ འབུ་གསོད་པ་ལ་སྟ་རེ་འཕྱར། ཉམ་ཆུང་བཅོམ་པ་ལ་འཕྱར་རྒྱག་གདེངས་གསུམ་
དེ་འདྲ་བྱེད་དགོས་དོན་མེད་ཅེས་པ་ལྟ་བུར་སྤྱོད་པ་ཡིན།། །
༤༨༦ འབུ་ས་འོག་ཏུ་སྡོད་པར། སྙད་གྲོག་མས་བསྐོ་བསྐོ། རང་ཉིད་ཉམ་ཆུང་འགྲོ་བཟོ་
སྡོད་མཁས་ཀྱི་ཁ་ཁུ་སིམ་པོར་སྡོད་པ་ལ། ཁ་གཏད་ཕྱོགས་ཀྱིས་གཙེར་བསུན་སྡོད་
ཐབས་མེད་པ་བཟོས་བྱུང་ཟེར་བ་ལྟ་བུར་སྤྱོད་པ་ཡིན།།
༤༨༧ འབྲུ་སྣ་རླུང་ལ་འཕྱར་ན། ཡང་ལྕི་རླུང་གིས་འབྱེད། མི་མཁས་པ་ཡིན་མིན་བསྟན་
བཅོས་བརྩམས་ན་ཤེས་པ་དང༌། དཔའ་བོ་ཡིན་མིན་གཡུལ་འགྱེད་དྲག་པོ་ཞིག་བྱས་ན་
གཞི་ནས་ཤེས་ཐུབ་ཟེར་བ་ལྟ་བུ་དེ་དང་དེ་འདྲའི་རིགས་གང་ལའང་སྐབས་བསྟུན་སྤྱད་ན་
ཆོག་པ་ཡིན།།
༤རར འབྲུག་མོ་ཧོར་ལ་བསྡད་ཀྱང་། བསམ་པ་གླིང་ལ་དཀར། སྡོད་ས་དགྲ་ཕྱོགས་
སུ་སྡོད་དགོས་བྱུང་ནའང་། གློ་སྙིང་བྲང་གསུམ་རང་ཕྱོགས་ལ་གཏད་ཡོད་ཟེར་བ་ལྟ་
བུར་སྤྱོད་པ་ཡིན། གཏམ་དཔེ་འདིའི་འབྱུང་ཁུངས་ཧོར་གླིང་གཡུལ་འགྱེད་ཀྱི་ཁོངས་སུ་
གསལ་ཡོད།།
༤༨༩ འབྲོག་པ་ཁྱིས་དེད་པའི་གྲལ་འགོ དངོས་འབྲེལ་ཚུལ་བཞིན་མ་ཡིན་པར་རྒྱུ་རྐྱེན་
དམིགས་བསལ་གཞན་ཞིག་ལ་བརྟེན་ནས་གོ་གནས་འཕར་བའམ། ཐོབ་ཐང་རག་པ་
སོགས་དེ་ལྟ་བུའི་རིགས་ལ་དཔེ་འདི་སྤྱོད་པ་ཡིན།།



114 གཏམ་མཛོད་མེས་པོའི་ཞལ་རྒྱུན།
༤༩༠ འབྲོང་བསད་པས་མི་ཆོག །རྔ་མའི་དར་ལྕོག ཁྲིམས་མེད་ལུགས་མེད་བྱས་པས་
མ་ཚད་པར་ད་དུང་ཁྲིམས་འགལ་གྱིས་བླངས་པའི་དངོས་ཟོག་རྣམས་མི་གཞན་གྱི་མདུན་
ལ་འཕྱར་འཕྱར་ངོམ་ངོམ་བྱེད་ཀྱིན་འདུག་ཟེར་བ་ལྟ་བུར་སྤྱོད་པ་ཡིན།།
༤༩༡ ལྦུ་བ་ཆུ་ཡིས་བཏེགས་པའི། གཞལ་ཡས་ཁང་། ཕ་མ་བཟང་པོའི་དྲིན་གྱིས་མཆོར་
སྒེག་ལྡན་པའི་བུ་ཕྲུག་གམ་འགོ་འདྲེན་ཆེན་པོས་བསྐྱངས་པའི་འཕེར་འདོད་ཆེ་བའི་མི་
སོགས་ལ་གནས་སྐབས་ཀྱི་བདེ་སྐྱིད་དེ་རང་ནུས་ཀྱིས་གྲུབ་པ་མིན་པས་ཡུན་རིང་གནས་
མི་ཐུབ་ཟེར་བ་ལྟ་བུར་སྤྱོད་པ་ཡིན།།
༤༩༢ སྦལ་པ་མཐོང་དུས། སྦྱོང་མོ་ལྷ་རུ་མངོན། དངོས་འབྲེལ་གདུག་རྩུབ་དང་འཇིགས་
སུ་རུང་བའི་བྱ་དངོས་ཤིག་འཕྲད་སྐབས། གཞི་ནས་རྒྱུན་གཏན་མི་སྡུག་པའམ་འཇིགས་
འཇིགས་སུ་བལྟ་བའི་བྱ་དངོས་དེ་དག་ཡིད་ལ་འགྲོ་བ་ཞིག་ཏུ་གཞི་ནས་མཐོང་ཐུབ་ཟེར་བ་
ལྟ་བུར་སྤྱོད་པ་ཡིན།།
༤༩༣ སྦལ་པ་རྨ་ཅན་གཅིག་གིས། སྦལ་ཚང་ཕུང་། མི་ཉེས་ཅན་ལ་བདག་ཉར་དང་།
རོགས་སྐྱོར་བྱས་ན་འབྲེལ་བ་བྱེད་མཁན་ཚང་མ་ཕུང་ལ་སྦྱར་ཡོང་ཞེས་པ་ལྟ་བུར་སྤྱོད་
པ་ཡིན།།
༤༩༤ ལྷུད་པ་ལྡིར་སྒྲ་ཆེ་ཡང་། ལག་པའི་འོག དོན་དམ་ནུས་པ་ཅི་ཡང་མེད་པར།
འབོར་ཤོབ་དང་འུད་སྒྲོག་ཇི་ལྟར་ཆེ་ན་ཡང་། ཧ་ལས་རྒྱུ་གང་ཡང་མེད་ཟེར་བ་ལྟ་བུར་
སྤྱོད་པ་ཡིན།།
༣༩༥ སྦྱོར་ཤེས་ན། དུག་ཀྱང་སྨན་ལ་འགྲོ། འདུལ་སྐྱོང་དང་དོ་དམ་ལེགས་པར་བྱེད་
ཤེས་ན་དགྲ་ཕྱོགས་ཀྱི་མིའམ་བྱ་བ་སོགས་ཀྱང་རང་ཕྱོགས་ལ་ཕན་ཐོགས་ཆེ་བའི་མཐུན་
རྐྱེན་དུ་འགྱུར་ཐུབ་པ་ཡིན་ཟེར་བ་ལྟ་བུར་སྤྱོད་པའོ།།



དཔེ་ཁོ་ན་བཤད་དེ་བརྗོད་དོན་གསལ་བར་སྟོན་པ། 115
༤༩༦ སྦྲང་མ་མེ་འོད་ལ་མ་ཆགས། འདི་ནི་བོད་རྙིང་པར་རྒྱ་ཆེ་བའི་ཞིང་འབྲོག་མང་
ཚོགས་རྣམས་ཁྲལ་དང་། བུན་ལོན། འུ་ལག་བཅས་ཀྱིས་སྐད་གཙེར་བཟོད་མ་ཐུབ་པར་
ཡུལ་བྱོལ་དུ་འགྲོ་དགོས་བྱུང་བའི་རྒྱུ་རྐྱེན་འདྲེན་སྐབས་སྤྱོད་པ་མང་།།
༤༩༧ སྦྲུལ་གཙིར་ན་ཡན་ལག་ཐོན། ཉེས་ཅན་ཞིག་ཐེབས་ན་ངན་རོགས་དང༌། ལག་
འབྲེལ་སོགས་ཇི་ཡོད་ཁོ་པ་རང་ལ་ཚ་འདྲི་བྱས་ན་ཐོན་ཐུབ་ཟེར་བ་ལྟ་བུར་སྤྱོད་པ་ཡིན།།
༤༩༨ མ་འཆང་ཟ་རྔ་སོབ་སོབ། འཆང་ན་ཝ་སྤུ་སྦར་གང་། ཕར་བལྟས་ན་རྫིག་ཉམས་
ཆེ་མདོག་ཁ་པོ་ཞིག་མངོན་ན་ཡང་། དོན་ལག་ཐོག་ཏུ་ལེན་སྐབས་ཡ་ང་དགོས་པ་
ཞིག་ལས། ཧ་ལས་རྒྱུ་གང་ཡང་མི་འདུག་ཟེར་བ་ལྟ་བུ་མི་དང་བྱ་བ་གང་ལ་སྤྱད་ཀྱང་
ཆོག །འབྲོག་ཁུལ་)།
༤༩༩ མ་བདག་བདག་ཏུ་བཟུང་། བདག་པོ་སྒོ་ཕྱིར་འབུད། བདག་དབང་སྐོར་གྱི་གྱོད་
གཞི་ཐུག་སྐབས་ཧམ་ཤེད་ཀྱིས་དཀར་ནག་ག་ཕྱི་སློག་ནས་བསྙོན་འཛུགས་བྱས་བྱུང་ཟེར་
བ་ལྟ་བུར་སྤྱོད་པ་མང་།།
༥༠༠ མ་མྱོང་བ་ལ་ཡུག་ཟ་ཐོག །དུ་ལ་བྱིན་བས་གད་མོ་ཤོར། ཆ་རྒྱུས་དང་ཉམས་མྱོང་
ཅི་ཡང་མེད་པའི་མིས་བྱ་བ་གང་ཞིག་བྱས་ན་ཡང་། སྣང་བར་འགྲོ་པོ་ཞིག་བྱེད་མི་ཤེས་པ་
མ་ཟད། སྐབས་རེ་རྦད་དེ་ཕྱིན་ཅི་ལོག་པ་དེ་འདྲ་ཡང་བྱེད་སྲིད་ཟེར་བ་ལྟ་བུར་སྤྱོད་པ་ཡིན་
ནོ༑༑ (གཙང་ཁུལ་)
༥༠༡ མ་ཞིམ་པ་སོ་ཁྲག་བཞིན་དུ་མིད་པ། མ་འདོད་པ་ཇི་ལྟར་བྱུང་རུང་། སྡུག་སྒོམ་
བརྒྱབ་སྟེ་ཁ་ནས་མ་བཏོན་པར་བཟོད་སྲན་བྱས་པ་ཡིན་ཟེར་བ་ལྟ་བུ་དེ་རིགས་ལ་སྤྱོད་
ཅིང་། བདག་གཞན་དུས་གསུམ་སོགས་སྐབས་བསྟུན་ཚིག་གྲོགས་ཀྱིས་སྒྱུར་ཆོག །
༥༠༢ མ་ཎི་རང་གིས་མི་འདོན། ཕྲེང་བ་མི་ལ་མི་སྤྲོད། དབང་ཆའམ། ལས་འགན་གང་
ཞིག་རང་ཉིད་ཀྱིས་ལག་ལེན་ཐག་གཅོད་བྱེད་མི་ཐུབ་ལ། མི་གཞན་དག་ལ་སྤྲད་ནས་
ལེགས་སྒྲུབ་བྱེད་དུའང་མི་འཇུག་པའི་སྤྱོད་ཚུལ་ལྟ་བུ་ལ་ཟུར་ཟ་བྱེད་པར་སྤྱོད་པ་ཡིན།།



116 གཏམ་མཛོད་མེས་པོའི་ཞལ་རྒྱུན།
༥༠༣ མང་བོས་བཏེགས་ན། ལྕམ་ལས་གདུང་མ་ཡང་། བྱ་བ་གང་ཞིག་ཡིན་རུང་མི་མང་
པོས་བསམ་ནུས་གཅིག་སྒྲིལ་གྱིས་བསྒྲུབ་པ་ཡིན་ན་ཤིན་ཏུ་དཀའ་བའི་བྱ་བ་ཡང་བདེ་
བླག་ངང་སྒྲུབ་ཐུབ་ཅེས་པ་ལྟ་བུར་སྤྱོད་པ་ཡིན་ཞིང་། མི་དམངས་མང་ཚོགས་ཀྱི་སྟོབས་
ཤུགས་ནི་འགྲན་ཟླ་མེད་པ་ཞིག་ཏུ་བལྟ་བའོ།།
༥༠༤ མར་དཀྲོག་ཕུལ་ནས། དགོངས་པ་ཞུ་བ། དང་ཐོག་རང་ཉིད་ཀྱིས་ཁས་ལེན་བྱས་
ན་ཡང་། གནས་ཚུལ་འགྱུར་ལྡོག་བྱུང་བའམ། ཡང་ན་བསྐྱར་དུ་བསམ་ཞིབ་བྱས་པ་བརྒྱུད་
བྱ་བ་དེ་ལས་ཕྱིར་བཤོལ་བྱ་རྒྱུ་ཡིན་ཟེར་བ་ལྟ་བུར་སྤྱོད་པ་ཡིན་ཞིང་། དཔེ་འདིའི་འབྱུང་
ཁུངས་དམངས་སྒྲུང་གཏམ་རྒྱུད་ལེ་ཚན་དྲུག་པའི་ཁོངས་སུ་གསལ་ཡོད།།
༥༠༥ མར་གྱི་དཀྱིལ་ནས་སྤུ་བཏོན། ཕར་འདྲེས་ཚུར་འདྲེས་མེད་པར་ཁེར་གཙང་ཟུར་དུ་
བཏོན་པའམ། དབྱེ་བ་ཕྱེ་བ་ལྟ་བུར་སྤྱོད་པ་ཡིན།།
༥༠༦ མར་རྡོག་ལ་དད་དྲགས་ནས། དཀར་གོང་གིས་སོ་བཅག ཟོས་པོ་ཁ་གཉོག་གིས་
བཟའ་རྒྱུར་དགའ་དྲགས་ནས། ཉིན་གཅིག་ཆག་སྒོ་ཆེན་པོ་ཞིག་དང་འཕྲད་སོང་ཟེར་བ་ལྟ་
བུར་སྤྱོད་པ་ཡིན།།
༥༠༧ མི་དཀར་བོར། ཞྭ་ནག་པོ། འདི་ནི་ནག་མེད་ཉེས་འགེལ་བྱས་བྱུང་ཟེར་བའམ། བྱེད་
ཀྱི་འདུག་ཅེས་པ་ལྟ་བུ་འདི་རིགས་ལ་སྤྱོད་པ་ཡིན་ཞིང་། བསྡུས་པར་ “མི་དཀར་ཞྭ་ནག་ལ་
ཀྱང་ཟེར། དཔེ་འདི་དང་འབྲེལ་ཡོད་ལོ་རྒྱུས་ལེ་ཚན་དྲུག་པའི་ཁོངས་སུ་གསལ་ཡོད།།
༥༠༨ མི་མགོ་ལ། ཁྱི་ཕག བོད་རྙིང་པར་རིམ་པ་མང་བའི་ལམ་ལུགས་འོག །རིམ་པ་
དམའ་བའི་མིས་རིམ་པ་མཐོ་བའི་མི་ལ་འདྲ་མཉམ་བྱེད་མི་ཆོག་ཅེས་པར་སྤྱོད་པ་སྟེ། མི་
དང་མིའི་བར་གྱི་འབྲེལ་བ་དེ་མི་དང་ཁྱིའི་དབར་གྱི་ཁྱད་པར་ལྟ་བུར་བཤད་པ་ཡིན།།
༥༠༩ མི་རྒྱའུ་ལ། སྤུ་འདུག་མ་ཤོད། འདི་ནི་དཔེར་ན་མི་འབྱོར་ལྡན་སྐད་གྲགས་ཆོད་པ་
ཞིག་ལ། ཁོང་གི་དངུལ་ལ་ཐོགས་པ་མི་འདུག་ཟེར་བ་ལྟ་བུ་ཤོད་མཁན་ལ་སྤྱོད་པ་ཡིན་ཏེ།
དོན་ལ་སྐད་ཆ་དེ་ནི་ཤོད་མི་དགོས་པ་ཞིག་ཡིན་པར་སྟོན་པའོ།།



དཔེ་ཁོ་ན་བཤད་དེ་བརྗོད་དོན་གསལ་བར་སྟོན་པ། 117
༥༡༠ མི་ངན་ལ་དབང་བྱུང་ན། ཆུ་ངན་བྲེ་ལ་གཤོར། མི་ལ་ལ་འགོ་ལ་སླེབས་མ་
ཐག །གཤམ་འོག་ལ་སྔར་ན་མ་གྲགས་པའི་ཞིབ་ཚགས་པོ་དང་། དོ་དམ་པོ་བྱེད་པ་ལྟ་
བུར་སྤྱོད་པའི་དམོད་ཚིག་ཅིག་ཡིན། གཙོ་བོ་དཔལ་འབྱོར་གྱི་ཐད་ལ་བསྡུ་མང་གཏོང་ཉུང་
བྱེད་པ་ལ་ཟེར།།
༥༡༡ མི་གཅིག་ཡོད་ན། ཁྱི་ལས་དྲག ཕྲུ་གུ་ཆུང་ཆུང་དེ་འདྲས་ལྕོགས་ཚོད་ཀྱིས་ལན་
སྐྱེལ་བའམ། ལས་ཀ་རྩག་རྩིག་བྱེད་ཤེས་པ་དེ་རིགས་ལ་སྤྱོད་པ་མང་།།
༥༡༢ མི་ཆ་ཡོད་ཀྱི་མདུན་ལ། གཏམ་ཆ་མེད། བྱ་དངོས་གང་ཞིག་ལ་ཆ་རྒྱུས་དང་། མྱོང་
འདྲིས་ཞིབ་ཆ་ཡོད་པའི་མི་ལ། དེ་སྐོར་ཆ་མེད་རྒྱུས་མེད་ཀྱི་མི་ཞིག་གིས་རྒྱུས་བཤད་
བྱས་ན། ཞེ་ཁྲེལ་བའི་རྣམ་པའི་ཐོག་ནས་སྤྱད་ན་འཚམ་པ་ཡིན།།
༥༡༣ མི་ཆུ་ལ་གཡུག་པར། རང་ཆུ་ཡི་རྐེད་པ། མི་གཞན་དག་ལ་གནོད་འཚེ་གཏོང་
དགོས་ན། རང་ཉིད་ཀྱང་ཉེན་ཁ་དེའི་ཕྱེད་ཙམ་གྱི་ཁོར་ཡུག་ནང་མ་ཚུད་པར་ཐབས་མེད་
ཅེས་ཐོག་མར་བསམ་གཞིགས་གཟབ་ནན་བྱ་དགོས་ཟེར་བ་ལྟ་བུར་སྤྱོད་པ་མང་།།
(༡༤ མི་ལྕོགས་པར། ཁྱི་སྐྱག་པའི་རེ་བ། འབྱོར་པའམ། ཡང་ན་ཤེས་ཡོན་མི་ལྡན་པའི་
མི་ཞིག་ལ་རྒྱུ་ནོར་གྱི་རྒྱབ་སྐྱོར་རམ། ཡང་ན་ཤེས་རིག་གི་སློབ་སྟོན་ཡོང་བའི་རེ་བ་བྱེད་
པ་ནི་སྟོང་བསམ་རང་ཡིན་ཟེར་བ་ལྟ་བུར་སྤྱོད་པ་ཡིན།།
(༡༥ མི་མཐུན་རྟ་གཡག་མགོ་སྦྲེལ། རྩ་བ་ནས་མཐུན་ཐབས་མེད་པའི་མི་གཉིས་ཏེ་ལས་
རོགས་སམ། ཁྲལ་རོགས། ཡང་ན་ཁྱིམ་མཚེས། བཟའ་ཚང་སོགས་གང་ཡིན་རུང་། སླད་
མཉམ་གཤིབས་བྱ་ཐབས་མེད་ཟེར་བའམ། ཡང་ན་མཉམ་དུ་མ་བཞག་ན་ལེགས་ཟེར་བ་
སོགས་ལ་སྤྱོད་པ་ཡིན།
༥༡༦ མི་ནག་ཅན་ཡེར་བའི་བྲག་ཕུག་ན་འདུག་ཀྱང་། ང་སྤྱི་ཐུག་ལ་སྒེར་ཚྭ་མི་རྒྱག
ཁྲིམས་དང་འགལ་བའི་བྱ་བ་བྱེད་མཁན་ཉེས་ཅན་པ་དེ་སུ་ཡིན་ངས་ཤེས་ན་ཡང་། སྤྱིའི་



118 གཏམ་མཛོད་མེས་པོའི་ཞལ་རྒྱུན།
དོན་ལ་སྒེར་གྱི་དགྲ་བཟོ་འདོད་མེད་ཟེར་བ་ལྟ་བུར་སྤྱོད་ཅིང་། དཔེ་འདིའི་འབྱུང་ཁུངས་ལེ་
ཚན་དྲུག་པའི་ཁོངས་སུ་གསལ་ཡོད།།
༥༡༧ མི་བྱེད་རྒྱུ་བྱེད་བྱས་ན། མི་ཡོང་རྒྱུ་ཡོང་ཡོང་། བྱེད་མི་དགོས་པའི་བྱ་བ་ལྷག་པོ་དེ་
འདྲ་བྱས་པ་ལ་བརྟེན་ནས། ཡོང་མི་སྲིད་པའི་ཆག་སྒོ་འཕྲད་པ་དེ་ལྟ་བུ་ལ་སྤྱོད་པའི་སྙིང་
ཚིག་ཅིག་ཡིན་ནོ།།
(༡༨ མི་ཐར་བསད། སྟོང་ཚུར་ལེན། དཀར་ནག་ག་ཕྱི་སློག་སྟེ་ཁེ་བཟང་རང་གིས་ཟོས་
ནས། ད་དུང་མི་གཞན་གྱི་ས་ནས་གུན་གསབ་སྤྲོད་དགོས་ཞེས་ཤོད་མཁན་ལྟ་བུ་དེ་
རིགས་ལ་སྤྱོད་པའི་མ་རངས་པའི་སྟིང་ཚིག་ཅིག་ཡིན།།
༥༡༩ མི་སྦྱར་རྡོ་ལ་སྦྱིན་སྦྱར། དེ་སྔ་གཞོན་ནུ་ཕོ་མོ་གཉེན་སྒྲིག་ཕ་མས་ཐག་གཅོད་བྱེད་
པར་བརྟེན་ཕན་ཚུན་བརྩེ་དུང་ཡག་པོ་མ་བྱུང་ནའང་། ད་དུང་ཁ་བྲལ་དུ་མི་འཇུག་པ་དེ་
རིགས་ལ་སྤྱོད་པ་མང་། ཡང་དེ་མིན་བཟའ་མི་དོ་བདག་གཉིས་ཀ་ཐ་དད་བྱེད་འདོད་ཡོད་
ཀྱང་། རྒན་རབས་སམ་གཉེན་ཚན་སོགས་ཀྱིས་ཨུ་ཚུགས་ངང་འགྲིག་ཐབས་བྱེད་པ་ལྟ་
བུར་ཡང་སྤྱོད་ཀྱི་ཡོད།།
༥༢༠ མི་ཚེ་རིང་ན། ལྷ་ཤི་བའི་རོ་མཐོང་། མི་རྒད་པོས་སྔར་ན་མ་གྲགས་པའི་བྱ་བ་ངན་
པའམ། འགྱུར་བ་ཆེན་པོ་བསམ་ཡུལ་ལས་འདས་པ་དེ་འདྲ་འཕྲད་སྐབས་ཤོད་པའི་གཏམ་
དཔེ་ཞིག་ཡིན།།
༥༢༡ མི་མ་ཤི །ཤིག་གུ་དྲོད་སྐྱེས། ཁྱིམ་ཚང་ཞིག་ལ་དཔལ་འབྱོར་གྱི་ཐད་གྱོང་གུན་
ཚབས་ཆེན་ཕོག་པའི་སྐབས་གཉེན་ཉེ་སོགས་ཀྱིས་སེམས་གསོ་གཏོང་ཆེད་སྤྱོད་པ་མང་
ཞིང་། མི་མ་ཤི་ན་རྒྱུ་ནོར་ལོངས་སྤྱོད་རང་བཞིན་གྱིས་འཕེལ་ཐུབ་ཟེར་བ་ཡིན།།
༥༢༢ མི་ཚེ་རི་ལ་བསྐྱལ། རི་དྭགས་ངོ་མི་ཤེས། བྱ་དངོས་གང་རུང་ཞིག་དང་རྟག་ཏུ་
འགྲོགས་པའི་མི་གཅིག་གིས་བྱ་དངོས་དེའི་གནས་ཚུལ་ཆེས་སྤྱིར་བཏང་བ་ཙམ་ཞིག་ཀྱང་
ཤོད་མི་ཐུབ་པ་ལྟ་བུར་སྤྱོད་པའི་འཕྱ་དམོད་ཀྱི་གཏམ་དཔེ་ཞིག་ཡིན།།



དཔེ་ཁོ་ན་བཤད་དེ་བརྗོད་དོན་གསལ་བར་སྟོན་པ། 119
༥༢༣ མི་ཚེ་ལས། གཏམ་ཚེ་རིང་བ། སྤྱི་ཚོགས་ཡོངས་ཀྱིས་དམོད་པའི་བྱ་ངན་ཡོངས་སུ་
གྲགས་པ་རྐུན་ཇག་གམ། གཡོ་ཁྲམ། ཕ་མར་དྲིན་ལན་ལོག་འཇལ་ལྟ་བུ་སོགས་འགོག་
པའི་ཆེད་དུ་སྤྱོད་པ་ཡིན།།
༥༢༤ མི་རོ་སྐམ་བོ་ཆུ་ལ་སྦངས་ནས། ལོ་རྒན་དྲུག་ཅུའི་རྩིས་རྒྱག ལོ་མང་སོང་བའི་
སྤྲོད་ལེན་རྙིང་པ་བར་སྐབས་འཕྲོས་གླེང་མེད་པ་དེ་འདྲ་བསྐྱར་སློང་གིས་རྒྱུ་དངོས་ལེན་རྒྱུ་
ཡོད་ཚུལ་གྱི་ཐོ་ཡིག་རྙིང་པ་འདོན་པ་སོགས་ལ་སྤྱོད་པ་ཡིན།།
༥༢༥ མི་གཡོ་ཅན་གྱིས། ཉི་མ་རྒྱབ་ནས་ལྡེ། འཇིག་རྟེན་གཡོ་ཐབས་ཀྱི་བྱ་བར་བྱང་ཆུབ་
པའི་མིས་བྱ་བ་གང་ཡིན་རུང་སྒྲུབ་དགོས་པའི་དམིགས་ཡུལ་ངོ་མ་དེ་ཐད་ཀར་མི་ཤོད་
པར་ཁོ་རང་གི་བསྒྲུབ་བྱ་དེར་ཕན་པའི་བརྗོད་བྱ་གཞན་ཞིག་བསྐོར་ནས་ཤོད་པ་ལྟ་བུ་དེ་
རིགས་ལ་སྤྱོད་པ་ཡིན་ནོ།།
༥༢༦ མི་གསུམ་ཐོད་གཏུགས་ན། ཚིག་གསུམ་མགོ་ཐུག གྱོད་གཞི་སོགས་དོན་རྩར་
ཧེ་བག་བྱུང་སྐབས། འབྲེལ་ཡོད་ཀྱི་མི་གང་མང་གི་བཤད་ཚུལ་འདྲི་ཉན་གོ་བསྡུར་
བརྟག་ཞིབ་བྱས་ན་བདེན་དོན་གསལ་རྟོགས་ཐུབ་པ་ཡོང་ཟེར་བ་ལྟ་བུར་སྤྱོད་པ་ཡིན།།
(འབྲོག་ཁུལ་)
༥8༧ མིའི་ཚེམ་བུར། རང་གི་ཁབ་བཅག མི་གཞན་གྱི་དོན་དུ་རང་གི་རྒྱུ་ནོར་གཏོང་
བའམ། ཡང་ན་དཀའ་ངལ་རྒྱག་པ་སོགས་ལ་དོན་དུ་རང་གི་རྒྱུ་ནོར་གཏོང་བའམ། ཡང་ན་
དཀའ་ངལ་རྒྱག་པ་སོགས་ལ་དོན་སྙིང་མེད་ཟེར་བ་ལྟ་བུར་སྤྱོད་པ་ཡིན།།
༥༢༨ མིག་ན་དགོས་པ། ལག་པས་བཟོས། བྱེད་མི་དགོས་པའི་ལས་ཀ་བྱས་ནས་དཀའ་
ངལ་ལམ། ཡང་ན་གྱོད་གཞིའི་ནང་ཚུད་པ་སོགས་རྙོག་དྲ་ཆགས་པ་དེ་རང་ཉིད་ཀྱིས་
བཟོས་པ་ཞིག་རེད་ཟེར་བ་ལྟ་བུར་སྤྱོད་པ་ཡིན། བསྡུས་ན་ ་“མིག་ན་ལག་བཟོས” ཟེར།།



120 གཏམ་མཛོད་མེས་པོའི་ཞལ་རྒྱུན།
༥༢༩ མིག་མེད་ན། ལིང་ཏོག རྒྱུ་འདི་མེད་ན་རྐྱེན་འདི་འདྲ་བ་ཡོང་དོན་མེད་ཟེར་བ་ལྟ་
བུར་སྤྱོད་ཅིང་། རྐྱེན་དེ་མི་བཟོད་པས་འབྱུང་གཞིའི་རྒྱུ་དེ་རང་བློས་གཏོང་རྒྱུའི་རྣམ་འགྱུར་
ཞིག་ཀྱང་ཤུགས་ལ་མཚོན་གྱིན་ཡོད།།
༥༣༠ མིག་རྩར་བལྟས་ནས། རྭ་རྩར་ཁྲག མི་གཞན་ཞིག་ལ་མི་དགའ་བའི་གནོད་སེམས་
བཅངས་ཏེ། དེའི་གཉེན་ཉེའམ། ཕྱོགས་གཏོགས་ཤིག་ལ་གནོད་བསྐྱལ་བ་ཞེས་པ་ལྟ་བུར་
སྤྱོད་པ་ཡིན།།
༥༣༡ མིག་ལ་བུ་རམ་དང་། ཁ་ལ་ལ་ཆ། ཁ་ནས་ཁས་ལེན་གཙང་མར་བྱས་ཀྱང་། ལག་
ལེན་ཐོག་ཕྱིན་ཅི་སློག་པའམ། ཡང་ན་གཙོ་བོ་ལ་ཁས་རབ་ཅིག་བླངས་རུང་། འཁོར་
གཡོག་ལ་ལག་ལེན་ཐ་གཅིག་བསྟར་བ་ཞེས་པ་ལྟ་བུར་སྤྱད་ནའང་ཆོག །
༥༣༢ མུ་གེའི་སྒང་ལ། ཟླ་ལྷག དཔལ་འབྱོར་ཐོག་དཀའ་ངལ་ཧ་ཅང་ཆེ་བའི་ཐོག་ལ། འགྲོ་
གྲོན་མི་གཏོང་ཐབས་མེད་ཀྱི་ཡུལ་འཕར་མ་ཞིག་ཐོན་པ་ལྟ་བུར་སྤྱོད་པ་ཡིན། “ཟླ་ལྷག་” ནི་
བོད་ཀྱི་ལོ་ཐོའི་བརྩི་ཚུལ་ལ་ལོ་གསུམ་རེའི་ཐོག་ཟླ་བ་གང་རུང་ཞིག་ཉིས་བརྩེགས་འདོན་
པ་དེ་ལ་ཟེར།།
༥༣༣ མུས་ལ་འགྲོ་མི་དགོས། མདོག་ལྷ་དབང་རྩེ་ནས་མཐོང་། ཚིག་འགྲེལ། གཙང་
སྟོད་མུས་ཞེས་པའི་ཡུལ་གྱི་མདར། མདོག་ལྷ་དབང་རྩེ་ཟེར་བའི་ལུང་པ་ཞིག་ཡོད། དེ་
ནས་བལྟས་ན་མུས་ལུང་པའི་ཆགས་བབ་སྐྱོ་པོ་དེ་མཐོང་ཐུབ་ཅེས་དཔེར་བཀོད་པ་ཡིན།
མདོག་ཟེར་བ་ཡུལ་མིང་ཡིན་ལ་འདིར་ཁ་དོག་ལ་གོ།
དོན་འགྲེལ། མི་དང་བྱ་བ་གང་ལ་སྦྱར་རུང་། དེའི་ཕྱི་ཚུལ་ལ་བལྟས་པ་ཙམ་གྱིས་
དོན་སྙིང་དང་ངོ་མཚར་སོགས་ཅི་ཡང་མེད་པ་ལམ་སེང་རྟོགས་ཐུབ་ཟེར་བ་ལྟ་བུ་དེ་
རིགས་ལ་སྤྱོད་པ་ཡིན།། (གཙང་སྟོད་ཁུལ་)



དཔེ་ཁོ་ན་བཤད་དེ་བརྗོད་དོན་གསལ་བར་སྟོན་པ། 121
༥༣༤ མེ་ཁབ་རྩེ་ཙམ་གྱིས། རི་བོ་བསྲེག བྱ་བ་ཆུང་རྩག་ཙམ་ལའང་སྣང་མེད་ལྷོད་
གཡེང་བྱས་ན། དེས་ནམ་ཞིག་ཆག་སྒོ་ལུང་པ་གང་བཟོས་ཡོང་ཟེར་བ་ལྟ་བུར་སྤྱོད་པའི་
བསྐུལ་ལྕག་གི་རང་བཞིན་ལྡན་པ་ཞིག་ཡིན།། །
༥༣༥ མེ་ཏོག་དྲི་བསུང་ཞིམ་ན། བུང་བ་ལས་ཀྱིས་འཁོར། རང་ཉིད་ཀུན་སྤྱོད་དང་། ཤེས་
ཡོན། འཇོན་ཐང་སོགས་ལྡན་ན་གཏན་གྲོགས་བཟང་པོ་འཚོལ་མི་དགོས་པར་འཚང་ག་
བཤིག་བཤིག་གིས་འཁོར་ཡོང་ཞེས་པ་ལྟ་བུར་སྤྱོད་པ་མང་ཞིང་། དེ་མིན་རྒྱུ་ནོར་སྙན་
གྲགས་སོགས་རང་བཞིན་གྱིས་འཕེལ་ཟེར་བ་སོགས་ལ་སྤྱད་ནའང་ཆོག །
༥༣༦ མེ་བཏང་སར། ས་ཚིག་པ། བྱ་བ་གང་འདྲ་ཞིག་བྱས་ནའང་བྱས་འབྲས་དང་། ཤུལ་
རྗེས་གསལ་པོ་ཐོན་པ་ཞིག་བྱ་དགོས་ཟེར་བ་ལྟ་བུ་དེ་རིགས་ལ་སྤྱོད་པ་ཡིན།།
༥༣༧ མེ་དང་ཉི་མ། རྒྱང་ནས་ལྡེ། གཉེན་དང་ཉེ་བ་སོགས་འབྲེལ་འདྲིས་ཧ་ཅང་ཉེ་དྲགས་
ན་མཐའ་མ་འཁོན་པའི་རྒྱུར་འགྲོ་བ་མང་བས་རྒྱང་ཙམ་སྟེ། ཁྱིམ་ཚང་གཅིག་པ་ལྟ་བུ་
སོགས་མ་ཡིན་པར་དུས་དུས་སུ་འབྲེལ་ཐུག་དང་། སྐྱིད་སྡུག་གལ་ཆེ་བའི་སྐབས་སོགས་
ལ་ཕན་ཚུན་རོགས་ཕན་བྱེད་དགོས་ཞེས་པ་ལྟ་བུར་སྤྱོད་པ་ཡིན།།
༣༨ མེ་འབར་བའི་སྒང་ལ། ཤིང་གཤག་པ། མི་ཞིག་མི་དང་བྱ་བ་གང་རུང་ཞིག་ལ་
ཁོང་ཁྲོ་ཆེན་པོ་ལངས་པའི་ཐོག་ལ། སླར་ཡང་མི་དང་བྱ་བ་དེའི་འཆུགས་རྐྱེན་ནམ། སྐྱོན་
མཚང་བསྐྱར་བཤད་བྱེད་པ་ལྟ་བུ་ལ་སྤྱོད་པ་ཡིན། མདོར་ན་དེ་ནི་བྱེད་མི་རུང་བ་ཞིག་ལ་
བརྩི་བའོ།།
༥༣༩ དམྱལ་བའི་སེམས་ཅན། དམྱལ་བར་སྐྱིད། གྲོང་གསེབ་རི་ཁུག་དང་། བྱང་ཐང་
འབྲོག་ཁུལ་དུ་དཀའ་སྡུག་ཆེན་པོ་མྱོང་བཞིན་པའི་མི་མང་པོ་ཞིག་གོམས་གཤིས་ཀྱི་དབང་
གིས་གྲོང་ཁྱེར་དུ་ཡུན་རིང་སྡོད་མི་འདོད་པར་ཞིང་འབྲོག་ཕ་ཡུལ་རང་དུ་ལོག་རྒྱུར་དགའ་
པོ་བྱེད་པ་ལྟ་བུར་སྤྱོད་པ་ཡིན།།



122 གཏམ་མཛོད་མེས་པོའི་ཞལ་རྒྱུན།
༥༤༠ རྨ་ལ་ཕན་ན། ཁྱིའི་ཚིལ། དོན་རྐྱེན་འདི་ལ་ཕན་ཐོགས་ན། གཏམ་འདོད་གང་ལའང་
མི་བརྩི་བར་ཐབས་ཤེས་སམ། མི་སུ་འདྲ་ཞིག་ལ་ (རང་གི་དགྲ་བོ་ཚུད་）ཞུ་འབུལ་བྱེད་
དགོས་བྱུང་ནའང་བྱ་རྒྱུ་ཟེར་བ་ལྟ་བུར་སྤྱོད་པ་ཡིན།།
༥༤༡ རྨ་དྲག་ན། སྨན་བརྗེད། དཀའ་ངལ་ཆེན་པོ་འཕྲད་དུས་དེ་ལས་ཐར་བའི་རོགས་རམ་
བྱས་ཀྱང་། རྗེས་སུ་ཁྱིམ་འཚོ་ཟིན་ནས་ཡག་པོ་ཆགས་སྐབས་སྔར་གྱི་རོགས་རམ་བྱེད་
མཁན་དེ་བརྗེད་འདུག་ཟེར་བ་ལྟ་བུར་སྤྱོད་པ་ཡིན། ཡང་དེང་སང་གི་མི་ཕལ་ཆེར་དེ་འདྲ་
བྱེད་མཁན་རེད་ཟེར་བར་སྤྱད་ན་ཡང་འགྲིག །
༥༤༢ རྨི་ལམ་ངན་པར་བསྐྱར་ཉན། སྔོན་ཆད་ཡག་པོ་མ་བྱུང་བའི་བྱ་བ་དེ་ཡང་བསྐྱར་
སླར་ཡང་བྱ་འདོད་མེད་ཟེར་བའམ། བྱས་ནས་ཕན་པ་མེད་ཅེས་པ་ལྟ་བུར་སྤྱོད་པ་མང་།།
༥༤༣ སྨྱོན་པའི་ཁ་ཡ་བྱེད་མཁན། སྨྱོན་པ་ཡིན། མ་རབས་ཐ་ཤལ་གྱི་མི་ངན་ནམ། ཡང་
ན་ཆང་ཨ་རག་གིས་རབ་ཏུ་མྱོས་པའི་མི་སོགས་ཀྱིས་ཁ་ངན་ཚིག་ངན་སྨྲ་བ་སོགས་ལ་ཡ་
བོ་བྱེད་མི་རུང་ཟེར་བ་ལྟ་བུ་དེ་རིགས་ལ་སྤྱོད་པའོ།།
༥༤༤ རྨོད་ལ་མེད་པའི་རྡུང་ག ཤེས་ཡོན་སློབ་སྦྱོང་ངམ། ལག་རྩལ་དང་ལས་ཀ་སོགས་
ལ་འཇོན་ཐང་རྩ་བ་ནས་མེད་པར། ཆང་རག་འཐུང་རྒྱུའམ། རྒྱན་པོ་འགྱེད་པ། ཐ་ན་འཁྲུག་
རྩོད་བྱ་རྒྱུ་སོགས་ལ་འཕེར་ཤ་དང་། སྦྱོར་ཤོབ། བློ་ཁོག་ཆེ་མདོག་བྱེད་པ་ཟེར་བ་ལྟ་བུ་དེ་
རིགས་ལ་སྤྱོད་པ་ཡིན།།
༥༤༥ ཙི་གུའི་དབོན་པོ་ཇེ་རྒྱགས། ཙི་གུའི་འཁོར་ཚོགས་ཇེ་ཉུང་། བོད་རྙིང་པར་དབང་
སྒྱུར་པས་གཉའ་གནོན་བཤུ་གཞོག་བཏང་རྐྱེན་མི་སེར་རྣམས་འཁྱེར་འཁོས་ཇེ་ཞན་དུ་
གྱུར་པའི་རྒྱུ་རྐྱེན་དེ་ལ་ཐུག་ཅེས་པ་ལྟ་བུར་སྤྱོད་པར་སྣང་།། （འབྲོག་ཁུལ་)
༥༤༦ ཙི་ཙི་མ་མད་ཁ་མཐུན་ནས། ཞི་མིའི་སྐེ་ལ་གཡེར་ཁ་བཏགས། ཁོ་ཚོ་ལྐོག་ཏུ་གྲོས་
བྱས་ནས་ང་ལ་གནོད་པ་བྱས་བྱུང་ཟེར་བ་ལྟ་བུ་དེ་རིགས་ལ་སྤྱོད་པ་ཡིན་ཞིང་། དཔེ་འདིའི་
འབྱུང་ཁུངས་གཏམ་རྒྱུད་ཀྱང་ལེ་ཚན་དྲུག་པའི་ཁོངས་སུ་གསལ་ཡོད།།



དཔེ་ཁོ་ན་བཤད་དེ་བརྗོད་དོན་གསལ་བར་སྟོན་པ། 123
༥༤༧ ཙི་ཙི། ཞི་མི་མེད་པའི་གུ་ཡངས། གནོན་མཁན་མེད་པའི་གནས་ཚུལ་འོག །གཤམ་
འོག་ཚོར་གང་འདོད་བྱེད་པའི་གོ་སྐབས་བྱུང་བ་ཟེར་བ་ལྟ་བུར་སྤྱོད་པ་ཡིན་ཞིང་། སྐབས་
བསྟུན་ཚིག་གྲོགས་ཀྱིས་འགྱུར་བ་འགྲོ་བ་ནི་གཞན་དང་འདྲ།།
༥༤༨ གཙབ་གདན་རྡོ་ལ་བྱས་ན། སྐུ་གྱོང་ལྕགས་ལ་ཐོག གོང་རིམ་མམ། དབང་དང་
འབྱོར་སྟོབས་ལྡན་པ་ལ་ཁ་གཏད་བཅར་བ་ཡིན་ན། གྱོང་གུན་སོ་སོར་ཕོག་ཡོང་ཞེས་པ་
ལྟ་བུར་སྤྱོད་པ་ཡིན་ཞིང་། སྐབས་རེ་ང་ལ་འགྲན་ཟླ་བྱས་ན། གྱོང་ཁྱེད་རང་ལ་རག་ཡོང་
ཟེར་བར་སྤྱོད་མཁན་ཡང་ཡོད།།
༥༤༩ བཙག་དང་བསྡེབ་ན་དམར། རམ་དང་བསྡེབ་ན་སྔོ། གྲོགས་པོ་བཟང་པོ་དང་
འགྲོགས་ན་སྤྱོད་བཟང་ཤེས་པ་དང་། ངན་པ་མཉམ་དུ་འགྲོགས་ན་སྤྱོད་ངན་འགོ་བ་ཡིན་
ཞེས་པར་སྤྱོད་པ་ཡིན།།
༥༥༠ བཙུན་པ་གཅིག་གིས་ཉེས་ན། བརླག་བཙུན་སྡུག་བཙུན། ལས་རིགས་སམ། མི་
རིགས། ཡུལ་ཕྱོགས་སོགས་གཅིག་པ་ཡིན་པའི་མི་ཞིག་གིས་བྱ་བ་ངན་པ་ཡོངས་སུ་
གྲགས་པ་ཞིག་བྱས་ན་ལས་རིགས་སམ། ཡང་ན་མི་རིགས། ཡུལ་ཕྱོགས་སོགས་དེའི་མི་
ཚང་མར་ལྟ་སྟངས་སམ། བག་ཆགས་ངན་པ་ཡོང་ཟེར་བར་སྤྱོད་པ་ཡིན།།
༥༥༡ རྩ་བ་མ་རུལ་ན། ལོ་མ་མི་སྐམ། ནང་དུ་གནད་དོན་མེད་ན། ཕྱི་ལ་མངོན་ཚུལ་འདི་
ལྟར་ཡོང་མི་སྲིད་ཟེར་བ་ལྟ་བུར་སྤྱོད་པ་ཡིན།།
༥༥༢ རྩ་བ་ཟབ་ན། རྩེ་མོ་མཐོ། ཕ་མའམ། དགེ་རྒན་སོགས་ཀྱིས་བསླབ་བྱ་གཏིང་ཚུགས་
པ་ཞིག་བྱས་པ་ཡིན་ན། བུ་ཕྲུག་གམ་སློབ་མའི་ཀུན་སྤྱོད་ཇེ་བཟང་དུ་འགྲོ་བ་ཡིན་ཞེས་པ་
ལྟ་བུ་སོགས་ལ་སྤྱོད་པར་སྣང་།།
༥༥༣ རྩ་ཉིན་རི་ནས་ཟས། ལྕི་བ་སྲིབ་རི་ལ་བསྐྱལ། འཚོ་བ་ཁྱིམ་ཚང་ངམ། སྡེ་ཤོག་འདི་
རུ་བསྐྱལ་ནས། བློའི་གཏད་སའམ། ཕན་འདོགས་ས་གཞན་དུ་བྱེད་པ་ཟེར་བ་ལྟ་བུར་སྤྱོད་
པ་ཡིན།།



124 གཏམ་མཛོད་མེས་པོའི་ཞལ་རྒྱུན།
༥༥༤ རྩམ་པའི་ཁག་ཐེག་བུལ་ཏོག །ལྷག་པས་འཁྱེར་ན་འཁྱེར་མཉམ། བོད་རྙིང་པར་
མི་སེར་དབུལ་ཕོངས་ཀྱིས་བུན་ལོ་ལེན་སྐབས་བུན་བདག་གིས་ཡིད་མ་ཆེས་པར་བརྟེན་
ཁག་ཐེག་ཁྲིད་དགོས། ཁག་ཐེག་ཀྱང་འབྱོར་པ་ཞན་ཙམ་ལས་མེད་ན་དཔེ་འདི་སྤྱད་ནས་
དམའ་འབེབས་གཏོང་སྲོལ་ཡོད།།
༥༥༥ རྩིད་སྐུད་ཀྱིས། གཡག་རོ་དྲུད། ཕར་ལག་རྟགས་སོགས་དངོས་པོ་ཆུང་ཆུང་ཞིག་
སྤྲད་པར། ཚུར་སྐྱེས་ལན་རྒྱུ་ནོར་རིན་ཐང་ལྡབ་མང་པོས་ཆེ་བ་དེ་འདྲ་རག་པར་དཔེ་འདི་
སྤྱོད་སྲོལ་ཡོད།།
༥༥༦ རྩུབ་བོ་ཤིང་ལ་མི་འགྲོ། འཇམ་པོ་བལ་ལ་མི་འགྲོ། ཕྱི་ཕྱོགས་ཀྱི་མི་ལ་མི་ཆོས་
ཞི་འཇམ་ཁོ་ན་ལས། རྩུབ་མོའི་རིགས་སྤྱོད་རྒྱུ་མེད་པ་དང་། ནང་གི་མི་ལ་ཁ་མཁས་འདྲ་
ཆགས་བྱས་ན་མི་ཕན་པས། ཐད་ཀར་སྐྱོན་བརྗོད་བྱས་ཏེ་ཡོ་བསྲང་བྱེད་འཇུག་དགོས་
ཞེས་པའི་གོ་དོན་ཡིན།།
༥༥༧ རྩེ་མོ་སྐམ་ཡང་། རྩ་བ་རུལ་མེད། ཁྱིམ་ཚང་ཞིག་ལ་མཚོན་ན་ཉམས་གུད་ཕྲན་བུ་
བྱུང་ཡོད་ཀྱང་། རྩ་བརླག་ཏུ་འགྱུར་གཞི་ཆགས་མེད་ཟེར་བ་ལྟ་བུར་སྤྱོད་པ་ཡིན།།
༥༥༨ བརྩི་དུས་ཚང་། ཚང་དུས་ཡལ། འགྲོ་སོང་གཏོང་དུས་ཡོང་འབབ་དང་བསྟུན་ནས་
འཆར་འགོད་ཡག་པོ་མ་བྱས་ན་ཚུར་བྱུང་ནི་སེམས་ལ་ངེས་ཆེ་ཡང་། ཕར་འགྲོ་ནི་སོང་བ་
མ་ཤེས་པ་ལྟ་བུས་མཐའ་འབྲས་ཡི་མུག་པ་ཞིག་ཡོང་ཞེས་པ་ལྟ་བུར་སྤྱོད་པ་ཡིན།།
༥༥༩ ཚྭ་ཡ་བལ་གྱིས་མི་དོ་ཡང་། བལ་དོ་ཆུ་ལ་སྦང་ཙམ། འབྱོར་སྟོབས་སོགས་ཀྱི་ཐད་
ནས་ཁ་གཏད་འཇལ་ཐབས་བྲལ་ན་ཡང་ཐབས་ཤེས་ཡོད་རྒུ་བཙལ་ཏེ་ཡ་ལན་འཕྲོད་ཐུབ་
པ་བྱ་རྒྱུ་ཡིན་ཞེས་པ་ལྟ་བུར་སྤྱོད་པ་ཡིན།།
༥༦༠ ཚིགས་ཐོག་ལ་མ་འཁེལ་ན། ལུག་གཞུག་སྟ་རེས་མི་ཆོད། གནད་ཐོག་ཏུ་མ་འཁེལ་
ན༑ སྟོབས་ཤུགས་ཆེན་པོ་བཏོན་ནའང་དོན་འགྲུབ་མི་ཐུབ་པས། བྱ་བ་གང་ལའང་དེའི་
གནད་འགག་གཙོ་བོ་གང་དུ་ཡོད་ཤེས་རྟོགས་བྱ་དགོས་ཟེར་བ་ལྟ་བུར་སྤྱོད་ན་འགྲིག །



དཔེ་ཁོ་ན་བཤད་དེ་བརྗོད་དོན་གསལ་བར་སྟོན་པ། 125
༥༦༡ ཚུར་གནམ་གང་མ་བརྩིས་ན། ཕར་ཚེས་གཅིག་བརྩི་དོན་མེད། མི་དང་མིའི་བར་
གྱི་འབྲེལ་བ་དེ་ཕར་ཕྱོགས་ཀྱི་བྱེད་སྟངས་དང་བསྟུན་ནས་སྤྱོད་དགོས། ཚུར་ངོ་ཤེས་སམ་
གྲོགས་པོ་སོགས་བརྩི་འོས་པའི་གནས་བབ་དེ་མ་བརྩིས་ན། ཕར་ཡང་དེ་བཞིན་བརྩི་དོན་
མེད་ཟེར་བ་ལྟ་བུར་སྤྱོད་པ་ཡིན།།
༥༦༢ཚེ་གང་སྒྲུབ་བ་བརྒྱབ་པ། ཞོགས་གང་གཡང་ལ་གཡུག ཡུན་རིང་དཀའ་སྤྱད་འབད་
བརྩོན་གྱིས་བསྒྲུབ་པའི་བྱས་རྗེས་རྣམས་ཡོངས་རྫོགས་བྱ་ངན་བྱེད་ཐེངས་གཅིག་གིས་
ཡུད་ཙམ་ཞིག་ལ་མེད་པ་བཟོས་སོང་ཟེར་བ་ལྟ་བུར་སྤྱོད་ཅིང་། གཡང་ལ་མ་གཡུག་དང་།
གཡུག་ཡོང་སོགས་ཚིག་གྲོགས་སྐབས་བསྟུན་གྱིས་བསྒྱུར་ཆོག་པ་གཞན་དང་འདྲ།།
༥༦༣ ཚེར་ཕུང་ཆུང་ཡང་། བདག་པོ་ཀླུ། ཁྱོད་ཀྱི་ཁ་གཏད་དེ་ཉམ་ཆུང་ཞིག་ཡིན་རུང་། ཁོ་
ལ་རྒྱབ་བདག་བཙན་པོ་ཞིག་ཡོད་པ་ཤེས་དགོས་ཟེར་བ་ལྟ་བུར་སྤྱོད་པ་ཡིན།།
༥༦༤ ཚེར་ཕུང་ལ་བསྐོར་ནས། རི་བོང་ལ་འཇབ་རྡོ། མངོན་གསལ་དང་ཐད་ཀར་མ་ཡིན་
པར། གཡོ་ཐབས་གཞན་ཞིག་སྤྱད་དེ་བསྐོར་བ་བརྒྱབ་ནས་གནོད་སྐྱེལ་གྱི་འདུག་ཟེར་བ་
ལྟ་བུར་སྤྱོད་པ་ཡིན།།
༥༦༥ ཚེར་མ་རྣོ་ཡང་། བྲག་རི་འབིག་མི་ཐུབ། ཤེས་རིག་དང་ཁ་རྩོད་སོགས་ཀྱི་ཆ་རྐྱེན་
ཡོད་ན་ཡང་། དབང་ཤུགས་འབྱོར་སྟོབས་ཅན་ལ་གྱོད་ཡ་བཅོལ་མི་ཉན་ཟེར་བ་ལྟ་བུར་
སྤྱོད་པའམ། ཡང་ན། ཁྱོད་ལ་ནུས་རྩལ་ཅི་འདྲ་ཡོད་ནའང་། ང་ལ་གནོད་འཚེ་གཏོང་མི་
ཐུབ་ཟེར་བར་སྤྱད་ཀྱང་ཆོག །
༥༦༦ ཚེར་མ་ཟུག་དུས། རྡོག་པ་དྲན། གནད་དོན་ཕྲད་ནས་བཟློག་ཐབས་དྲན་པ་ནི་ཕྱིས་
དྲགས་པ་ཡིན་པས་ནམ་ཡིན་ཡང་རྗེས་ཡོང་སྔོན་དྲན་ཐུབ་པ་བྱ་དགོས་ཟེར་བའམ། ཡང་
ན་མི་རྣམས་ཀྱི་སྤྱོད་ཚུལ་ནི་རང་ལ་མི་བདེ་བ་ཞིག་བྱུང་དུས་གཞི་ནས་སྐྱོབ་མཁན་དེ་དྲན་
གྱི་ཡོད་ཅེས་པ་ལྟ་བུར་སྤྱད་ཀྱང་ཆོག །



126 གཏམ་མཛོད་མེས་པོའི་ཞལ་རྒྱུན།
༥༦༧ ཚོང་འདུས་གཅིག་ལ། སྡེ་ཐང་གཉིས། དོན་རྐྱེན་གཅིག་རྐྱང་ལ་དཔྱ་ཁྲལ་ཆེ་ཆུང་
མི་འདྲ་བ་ལེན་གྱི་འདུག་ཅེས་པ་ལྟ་བུ་དེ་རིགས་ལ་སྤྱོད་པ་ཡིན།།
༥༦༨ ཚོང་པ་ལ་ངོ་ཚ་མེད་ན། བོང་བུ་བཙོས་ནས་ཟོ། དཀའ་སྡུག་མང་པོ་མྱངས་ནས་
ཕར་ལ་ཕན་ཐོགས་ཆེན་པོ་བྱས་ན་ཡང་། བསམ་ཤེས་མེད་པར་བཟང་ལན་ངན་འཇལ་ཁོ་
ན་བྱེད་ཀྱི་འདུག་ཟེར་བ་ལྟ་བུར་འུ་ཐུག་པའི་དམོད་ཚིག་དང་བཅས་སྤྱོད་པའོ།།
༥༦༩ མཚལ་རང་ལ་བཞག་ནས། བཙག་མི་ལ་རེ། མི་དང་དངོས་པོ་གང་ཞིག་ཡག་ཤོས་
རང་ཕྱོགས་སུ་ཡོད་པ་དེ་སྣང་མེད་དུ་བཞག་ནས། དེ་ལས་ཞན་པ་ཞིག་ཕྱི་ཕྱོགས་སུ་ཡོད་
པ་དེ་རག་ཐབས་བྱེད་པ་ལྟ་བུར་སྤྱོད་པ་སྟེ་ཅུང་ཟད་མ་རངས་པའི་ཉམས་ཀྱང་ཡོད།།
༥༧༠ འཚིག་པ་གཡག་ལ་ཟ། རྒྱུག་རྡུང་བེའུར་ཁེལ། ཁོང་ཁྲོ་མཐོ་སར་ཟ་ནས། དེའི་བྲན་
འཁོར་ལ་གནོད་པ་སྐྱེལ་བའམ། པ་ཕར་མ་འདོད་པ་སྐྱེས་ཏེ་ཕྲུ་གུར་གཤེ་གཤེ་གཏོང་བ་
ལྟ་བུ་སོགས་དེ་རིགས་ལ་སྤྱོད་པ་ཡིན།།
༥༧༡ མཛུབ་མོ་ལྔ་ལ་གྲངས་ཀ་མི་ཐེབས་པ་མེད། དོན་གནད་དེ་ནི་རྟོགས་དཀའ་བ་གང་
ཡང་མིན་ཟེར་བའམ། ཡང་ན་ཕར་ཕྱོགས་ལ་སྟོབས་ནུས་ཅི་འདྲ་ཞིག་ཡོད་ཤེས་གསལ་
ཡིན་ཞེས་པ་ལྟ་བུ་སོགས་ལ་སྤྱོད་པ་ཡིན།།
༥༧༢ མཛུབ་མོ་གར་བསྟན་ལ་ཤར། མི་གཞན་གྱིས་གང་དང་གང་བཤད་ན་ཡང་། དེ་
དང་དེ་རང་ཡིན་པར་བརྩིས་ནས་མུན་ཐོམ་ངང་གཞན་དབང་དུ་གྱུར་པ་ལྟ་བུར་སྤྱོད་པ་
ཡིན་ཞིང་། བྱ་མི་རུང་ཟེར་བའམ། བྱས་པའི་ངན་འབྲས་ཡིན་ཞེས་པ་སོགས་ཚིག་གྲོགས་
སྐབས་དང་བསྟུན་ནས་བསྒྱུར་ཆོག་པ་གཞན་དང་འདྲ།།
༥༧༣ མཛོ་ཁྱུང་དཀར་བཟང་རུང་རྟོལ་རྒྱུད། གཡག་རོག་པོ་ངན་རུང་འབྲོང་རྒྱུད། ཨ་
མདོའི་འབྲོག་ཁུལ་གྱི་གཏམ་དཔེ་སྟེ། ཁྱོད་ད་ལྟའི་གནས་བབ་བཟང་ཡང་སྔར་གྱི་རྒྱུད་པ་
མི་བཟང་། ང་ད་ལྟའི་གནས་བབ་ཞན་རུང་ཕ་རྒྱུད་མ་རྒྱུད་བཟང་པོ་ཡིན་ཟེར་བ་ལྟ་བུར་
སྤྱོད་པའི་རིགས་རྒྱུད་སྨྲ་བ་མཚོན་པའི་དཔེ་རྙིང་ཞིག་ཡིན།། （འབྲོག་ཁུལ་)



དཔེ་ཁོ་ན་བཤད་དེ་བརྗོད་དོན་གསལ་བར་སྟོན་པ། 127
༥༧༤ རྫ་ཁོག་ཆག་པས་ཡག་སོང་། ཁྲོ་ཟངས་ལག་པར་ཐེབས་བྱུང་། བཟའ་ཚང་ཁ་བྲལ་
རྗེས་བསྐྱར་དུ་ཁྱིམ་ཐབས་གསར་སྒྲིག་བྱས་པ་དེ། སྔ་མ་ལས་ཡག་པ་བྱུང་ཟེར་བ་ལྟ་བུར་
སྤྱོད་པ་མང་ཞིང་། དེ་དང་འདྲ་བའི་དོན་གཞན་ལའང་སྤྱད་ན་ཆོག །
༥༧༥ རྫ་ཁྱེར་ནས་རྡོ་ཉོས་པ། ཆག་སྒོའམ། དོན་རྐྱེན་དེ་རང་ཉིད་རང་གིས་ཆེད་དུ་བཟོས་
ནས་བྱུང་བ་རེད་ཅེས་པ་ལྟ་བུར་སྤྱོད་པ་ཡིན།།
༥༧༦ ཝ་སྐྱེས་རྒྱལ་བོ། ཝ་ལ་སྡང་། མི་ལ་ལ་དཔོན་པོར་བསྐོས་ན། རང་དང་འདྲ་བའི་
རིགས་ལ་དམིགས་བསལ་གྱི་སྡང་པོ་བྱེད་པ་ཟེར་བ་ལྟ་བུར་སྤྱོད་པ་ཡིན་ཞིང་། དཔེ་འདིའི་
བྱུང་ཚུལ་གཏམ་རྒྱུད་ལེ་ཚན་དྲུག་པའི་ཁོངས་སུ་གསལ།།
(༧༧ ཝ་འགྲོ་འགྲོ་མང་ན། ཝ་ལྤགས་ཤོར། བྱ་རྒྱུ་བྱེད་རྒྱུ་མང་དྲགས་ན། རང་ཉིད་ལ་ཡོད་
པའི་གནས་བབ་བཟང་པོ་དེ་ཡང་ཤོར་འགྲོ་ཉེན་ཡོད་ཅེས་པ་ལྟ་བུར་སྤྱོད་པའོ།།
༥༧༨ ཝ་བྱང་ཐང་དུ་བརྒྱལ་ཡང་། ཡ་རྐན་གྲང་རོགས། མི་སེར་དབུལ་ཕོངས་རྣམས་ཞིང་
འབྲོག་ཁུལ་དུ་སྡུག་སྐད་ཇི་ཙམ་ཤོར་ནའང་། རང་ཉིད་སྣང་སེམས་སྐྱོ་རོགས་མ་གཏོགས་
ཕན་པ་ཅི་ཡང་མེད་ཟེར་བ་ལྟ་བུར་སྤྱོད་པ་ཡིན་ཞིང་། སྐབས་རེ་ཁྱོད་རང་སྐད་ངན་བརྒྱབ་
རུང་། སྡུག་གྱོང་རེད་ཅེས་ཐད་ཀར་སྤྱོད་མཁན་ཡང་ཡོད།།
༥༧༩ ཝ་མི་བརྒྱལ་ཀ་མེད། སྤྲེའི་འགྲམ་ལྕག བོད་རྙིང་པར་གཞུང་གཡོག་ཨ་དྲུང་ངམ།
བོད་དམག་སོགས་ཀྱིས་ཉེས་རྡུང་འཕྲོག་བཅོམ་བྱས་རྐྱེན་མི་སེར་རྣམས་ཞུ་འབོད་མི་བྱེད་
ཀ་མེད་བྱུང་ཟེར་བ་ལྟ་བུར་སྤྱོད་སྲོལ་ཡོད། ཡང་སྐབས་རེ་ཁོས་དེ་འདྲ་མི་བྱེད་ཀ་མེད་
རྒྱབ་ལོགས་ནས་འབུད་རྒྱག་གཏོང་མཁན་ཡོད་ཟེར་བར་སྤྱད་ནའང་འགྲིག །
༥༨༠ ཝ་མོ་གཡོ་སྒྱུ་མཁས་ཀྱང་། རྔོན་པའི་རྙི་ལས་མི་ཐར། རྐུན་ཇག །ཁྲམ་པ་སོགས་
ཐབས་ངན་ཇི་ཙམ་མཁས་ན་ཡང་། ཉིན་གཅིག་ཁྲིམས་ཀྱི་དྲ་རྒྱ་ལས་ཐར་ཐབས་མེད་པ་
ལྟ་བུར་སྤྱོད་པའམ། ཡང་ན་ཁྱོད་རང་ཐབས་ཇུས་ཇི་ལྟར་མཁས་ཀྱང་། མི་ངའི་མིག་འོག་
ནས་ཐར་མི་ཐུབ་ཅེས་ཐད་ཀར་སྤྱོད་མཁན་ཡང་ཡོད།།



128 གཏམ་མཛོད་མེས་པོའི་ཞལ་རྒྱུན།
༥༨༡ ཝ་གསོད་པ་དེ། པགས་པའི་དོན་དུ་ཡིན། ཀླན་ཀའམ། རྙོག་གཞི་བཟོ་བ་འདི་
དམིགས་ཡུལ་ག་གེ་མོ་དེའི་དོན་དུ་ཡིན་ཟེར་བ་ལྟ་བུར་སྤྱོད་པ་ཡིན།།
༥༨༢ ཞ་ལུ་ནས་བྱུང་བ་དེ། ཚོང་འདུས་སུ་བསྐྱལ། གཙང་ཁུལ་གྱི་གཏམ་དཔེ་སྟེ། ཞ་ལུ་
དགོན་པར་ཡོང་འབབ་བྱུང་བ་དེ་དེའི་འགྲམ་གྱི་གཙང་གི་ཚོང་འདུས་མགུར་མོ་ཞེས་པ་
དེར་བསྐྱལ་ཞེས་གཅིག་ནས་ཕྲན་བུ་ཞིག་བྱུང་མ་ཐག་གཞན་ཞིག་ཏུ་བག་མེད་ལོངས་སྤྱོད་
ཀྱི་རྒྱུར་གཏོང་བ་ཟེར་བ་ལྟ་བུར་སྤྱོད་པ་ཡིན།། (གཙང་ཁུལ་)
༥༨༣ ཞབས་བྲོ་གང་དུ་རྒྱག་རྒྱག །སྒོག་གཏུན་གྱི་ནང་ལ། སྤྱིར་བཏང་བྱ་བ་ཞིག་གང་
དུ་བྱས་ནའང་ཆོག་པ་ལ། ད་རེས་རྙོག་དྲ་ཡོང་ས་ཁོ་ནར་བྱས་པ་དེ་ཧ་ཅང་ཐབས་རྡུགས་
ཞེས་པ་ལྟ་བུར་སྤྱོད་པ་མང་ཞིང་། མདོར་ན་བྱ་བ་དེ་སྤྱོད་ཡུལ་ཤིན་ཏུ་མི་འཚམ་པ་ལ་ཟེར་
བ་ཡིན།།
༥༨༤ ཞབས་བྲོ་མཉམ་དུ་བརྒྱབ་ནས། སྐེད་གཟེར་ལོགས་གར། བྱ་བ་གང་ཞིག་མཉམ་དུ་
བྱེད་བཞིན་པ་ལ། བྱེ་བྲག་གི་སྣང་ཚུལ་འགའ་ཞིག་གཅིག་གྱུར་མ་ཡིན་པ་མངོན་པ་དེ་གང་
ཡིན་ནམ་ཟེར་བ་ལྟ་བུར་སྤྱོད་པ་ཡིན།།
༥༨༥ ཞལ་དཀར་ཕྱོགས་གཅིག བོད་རྙིང་པར་དབང་སྒྱུར་པ་ནང་ཁུལ་ཕན་ཚུན་ལ་རྒྱ་
གཅིག་གྱུར་བྱ་དགོས་ཟེར་བ་ལྟ་བུར་སྤྱོད་པ་དཔེར་ན། “སྒེར་པ་ཞལ་དཀར་ཕྱོགས་
གཅིག་” ཅེས་མི་སེར་རམ། ཡང་ན་དགོན་པ་སོགས་ལ་ཁ་གཏད་མཉམ་དུ་བཅར་དགོས་
ཞེས་ཤོད་སྐབས་སྤྱོད་པའོ།། (ལྷ་ས་ཁུལ་)
༥༨༦ ཞལ་ལ་པད་མའི་མདངས་འཕྲོ་ཡང་། ཐུགས་ལ་འཛེར་བའི་འཁྱོག་འདུག ཁ་ནས་
བཤད་རྒྱུ་སྙན་པོ་དང་འདྲ་ཆགས་པོ་འདུག་ཀྱང་། སེམས་ནང་དུ་འཁོན་འཛིན་གྱི་གནོད་
སེམས་བཅངས་འདུག་ཟེར་བ་ལྟ་བུར་སྤྱོད་པའོ།།



དཔེ་ཁོ་ན་བཤད་དེ་བརྗོད་དོན་གསལ་བར་སྟོན་པ། 129
༥༨༧ ཞི་མི་བྲོས་ཚར་ནས། སྐར་ཁུང་འགེབས་པ། ལས་ཀ་ཉེས་ཚར་ནས། བཟློག་ཐབས་
བྱེད་པ་ཞེས་མ་རངས་པའམ་འཕྱ་དམོད་ཀྱི་རྣམ་འགྱུར་དང་བཅས་ཁྲེལ་དགོད་བྱེད་སྐབས་
སྤྱོད་པ་ཡིན།།
༥༢༨ ཞུན་མར་འཚོལ་བར། ཞུན་མར་དགོས། དཔེར་ན་དངུལ་གསོག་སྤེལ་བྱེད་པར་མ་
དངུལ་དགོས་པའམ། ཡང་ན་རང་ལ་ཆ་རྒྱུས་མེད་པའི་སྡེ་ཚན་གཅིག་གི་ནང་ངོ་ཤེས་ཤིག་
འཚོལ་དགོས་ན། ཐོག་མར་སྡེ་ཚན་དེའི་ནང་རྒྱུས་མངའ་ཡོད་ལ། རང་དང་ཡང་འབྲེལ་བ་
ཡག་ཙམ་ཡོད་པའི་ངོ་ཤེས་ཤིག་འཚོལ་དགོས་ཟེར་བ་ལྟ་བུའི་རིགས་ལ་སྤྱོད་པ་ཡིན།།
༥༨༩ ཞོའི་ལུང་པར། ད་རའི་ཁྱོས་མ། དཔེར་ན་འབྲོག་པར་ལག་རྟགས་ཕྱུར་བ་དང་།
ཞིང་པར་ཡོས་བསྐུར་བ་ལྟ་བུ་རང་ཡུལ་གྱི་ཁྱད་ཐོན་གཙོ་བོ་དེ་ལུང་པ་དེའི་མི་ལ་ལག་
རྟགས་སུ་སྤྲོད་པ་ཞེས་ག་ཕྱི་ག་ལོག་གི་སྤྱོད་ཚུལ་དེའི་རིགས་ལ་འཕྱ་དམོད་བྱེད་པར་
སྤྱོད་པ་ཡིན།།
༥༩༠ གཞས་ལ་ཡོང་རྒྱུ་ཞོ་གང་། གཞས་གོས་གཡར་གླ་སྲང་གང་། གཏོང་ཡོང་གོ་ལོག་
གི་བྱ་བ་གྱོང་གུན་ཕོག་རིགས་བྱེད་པ་ལ་འཕྱ་དམོད་ལྟ་བུར་སྤྱོད་པ་ཡིན་ཞིང་། དཔེའི་
འབྱུང་ཁུངས་ནི་བོད་རྙིང་པར་གཞས་རྒྱག་ལྟ་བུ་ཡང་མི་སེར་ལ་ཁྲལ་འགེལ་བར་བརྟེན་
འཁྲབ་གོས་རང་མེད་གཞན་གཡར་བྱེད་དགོས་པས་མཐའ་མའི་སྡོམ་རྩིས་ཤིག་ཡིན།།
༥༩༡ གཞུ་མཉེན་ཐོག་ལ། སྒ་ཐོབས། ཕ་རོལ་པོ་ཤུགས་ཉམས་ཏེ་འགྲིག་ཐབས་བྱེད་པར་
ཡོང་སྐབས། ཕྱིན་ཆད་ལང་རྒྱུ་མེད་པ་ཞིག་བཟོ་རྒྱུའི་ཁ་དན་ནམ། གྲོས་ཆོད། ཡང་ན་ཆ་
རྐྱེན་སོགས་འཐབ་ཇུས་ནན་པོ་ཞིག་འདོན་དགོས་ཞེས་པ་ལྟ་བུར་སྤྱོད་པ་མང་། །
༥༩༢ གཞོང་པ་སྟོང་པར་གཞོང་འཛིང་། རྩ་དོན་ཐོག་རྒྱལ་ཕམ་དང་ཐོབ་ཤོར་སོགས་གང་
ཡང་མེད་པའི་དོན་དག་གམ། སྐད་ཆ་ཙམ་ལ་ང་བདེན་ང་ཡུས་ཀྱིས་རྩོད་བཤེར་དྲག་པོ་
བྱེད་པ་ལ་དོན་མེད་སྟོང་བཤད་མ་བྱེད་ཟེར་བ་ལྟ་བུར་སྤྱོད་པ་ཡིན།།



130 གཏམ་མཛོད་མེས་པོའི་ཞལ་རྒྱུན།
༥༩༣ བཞེངས་པ་ལས། བཞུགས་པ་སྦམ། ཁ་བདེ་པོ་བཤད་པ་ལས། ཁ་རོག་བསྡད་ན་སྤམ་
པ་མི་འདུག་གམ་ཞེས་བརྗོད་ཡུལ་གྱི་མི་དེར་བྱ་བ་དེའི་ཐད་ལ་ཁྱོད་ཀྱི་སྐྱོན་འཚང་འདོན་རྒྱུ་
ཡོད་ཅེས་ཤུགས་ཀྱིས་བསྟན་ནས་ཕར་ཕྱོགས་གནོན་ཐབས་ལྟ་བུར་སྤྱོད་པ་ཡིན།།
༥༩༤ ཟ་བའི་ཁ་ཡོད་ཀྱང་། འཇུ་བའི་ཐོ་བ་མེད། བཟའ་སྒོ་ལེན་པའི་གོ་སྐབས་ཡོད་ཀྱང་།
ལུགས་དང་མཐུན་པའི་ཐོབ་ཐང་ངམ་རྒྱུ་མཚན་མེད་ཅེས་པ་ལྟ་བུར་སྤྱོད་པ་ཡིན།། །
༥༩༥ ཟ་དུས་བཅོ་བརྒྱད་དྲུག་ཅུ། ལས་དུས་ང་རང་གཅིག་བུ། ཡོང་འབབ་ལེན་དུས་མི་
གྲངས་མང་པོ་ཡོད་ནའང་། ལས་ཀ་བྱེད་དུས་མི་ཉུང་ཉུང་ལས་མི་འདུག་ཟེར་བ་ལྟ་བུར་
སྤྱོད་པ་ཡིན།།
༥༩༦ ཟ་བྱེད་སྟག་གི་ཁ་ཡོད་ཀྱང་། འཇུ་བྱེད་གོ་བོའི་ཐོ་བ་དགོས། ཡོང་འབབ་ཟ་བའི་
དབང་ཆ་དང་ཐབས་ཤེས་ཡོད་ན་ཡང་། དེ་དང་མཐུན་པའི་བྱས་རྗེས་སམ་ཕན་འབྲས་ཐོན་
དགོས། དེ་ལྟ་མ་ཡིན་ན་ལུགས་དང་མི་མཐུན་པས་མཐའ་འབྲས་ཡག་པོ་ཡོང་མི་སྲིད་ཟེར་
བ་ལྟ་བུར་སྤྱོད་པའོ།།
༥༩༧ ཟ་ཤེས་ནས། ལས་ཤེས་པ། བཟའ་རྒྱུ་ཁོ་ན་བརྩི་བ་ལས། ལས་རྒྱུར་དོ་སྣང་དང་
འགན་རྩ་བ་ནས་མི་འཁུར་མཁན་ལྟ་བུར་ཟུར་ཟ་བྱེད་པར་སྤྱད་ཀྱང་འགྲིག ། །
༥༩༨--༡ ཟས་ཟ་ཁར། ཐལ་བ་འདྲེས། དོན་དག་འགྲུབ་ལ་ཁད་ཁོ་ནར་བར་ཆད་བྱུང་
ཟེར་བའམ། ཡང་ན་དོན་ལག་ཏུ་ལོན་ཁར། ཆུད་ཟོས་བཏང་སོང་ཟེར་བ་ལྟ་བུར་སྤྱད་
ནའང་ཆོག །
༥༩༨ --༨ ཟས་ན་དགའ་དང་། འཐུང་ན་དགའ། མི་ཆེ་གེ་མོ་ཁོ་རང་གི་འདོད་པ་ལྟར་གང་
དགའ་དང་གང་འདོད་པ་མཐའ་དག་ཆ་རྐྱེན་གང་ཡང་མེད་པའི་སྒོ་ནས་རེ་བ་བཞིན་སྒྲུབ་
ཐབས་བྱེད་ཀྱི་ཡོད་ཟེར་བ་ལྟ་བུ་དེ་རིགས་ལ་སྤྱོད་པ་ཡིན་ཞིང་། འོན་ཀྱང་དེ་ལ་བརྡ་ལན་
འོས་ཤིང་རིགས་པ་ཞིག་མ་བྱུང་བའི་རང་མདངས་ཤིག་ཤུགས་ཀྱིས་གོ་རྒྱུ་ཡོད།།



དཔེ་ཁོ་ན་བཤད་དེ་བརྗོད་དོན་གསལ་བར་སྟོན་པ། 131
༥༩༩ ཟོ་ཟེར་བར། ཐང་ཁུག་སྟོང་བ། བྱ་བ་སྒྲུབ་པ་ལ་རྒྱུ་ཆའམ། མ་དངུལ་སོགས་ཅི་ཡང་
མེད་པས་ཐབས་ཤེས་མི་འདུག་ཟེར་བ་ལྟ་བུར་སྤྱོད་པ་ཡིན།།
༦༠༠ ཟོས་པ་ལྟོ་ལ་ཕན་པ། བྱིན་པ་འགྲུལ་ལ་ཕན་པ། འབད་རྩོལ་བྱས་པ་དེ་དམིགས་
ཡུལ་གྱི་བསྒྲུབ་བྱར་ཕན་པ་ཞིག་ཟེར་བའམ། ཡང་ན་རྒྱུ་ནོར་བཏང་བ་དེ་འཇལ་དགོས་
ངེས་ཀྱི་བཅའ་ཁྲལ་ལ་ཕན་པ་ཞིག་དགོས་ཟེར་བ་ལྟ་བུ་དེ་རིགས་ལ་སྤྱོད་པ་ཡིན་ཞིང་།
འདིའི་ཤུགས་ལས་དཀའ་ངལ་འབྲས་མེད་དམ། འགྲོ་གྲོན་ཆུད་ཟོས་འགྲོ་བར་མ་རངས་
པའི་རྣམ་འགྱུར་མཚོན་གྱི་ཡོད།།
༦༠༡ ཟླ་གམ་ནང་གི་མཛོག་རུམ། གདོང་ཐུག་ན་ཅི་ཡང་ཤོད་མི་ནུས་པར་རྒྱབ་ཏུ་ངན་སྨྲས་
དང༌
། གཏོང་རྒྱུ་ཚད་རྒྱུ་ཡོད་ཅེས་སྦྱོར་ཤོབ་ཤོད་མཁན་ལ་སྤྱོད་པའི་འཕྱ་ཚིག་ཅིག་ཡིན།།
༦༠༢ གཟའ་མ་བརྒྱབ་ན། ཁ་མི་འཁྱོག ལས་ཀ་གྲ་མ་འགྲིག་ཐོན་པའི་ལེ་ཁག་ཚང་མ་
གཞན་ལ་འདའ་ཞིང་། རང་ཉིད་དག་འབུད་བྱ་ཐབས་བྱེད་མཁན་ལ་དམོད་པའི་སྟིང་ཚིག་
ལ་སྤྱོད་པའོ།།
༦༠༣ གཟར་མོའི་བྲག་ལ་མ་འཛེགས་ན། བདེ་མོའི་སྒང་ལ་སླེབས་མི་ཐུབ། དཀའ་ལས་
དྲག་པོ་ཞིག་མ་བརྒྱབ་པར། བདེ་སྐྱིད་ཆེན་པོ་ཞིག་འཐོབ་ག་ལ་སྲིད་ཟེར་བ་ལྟ་བུ་དེ་
རིགས་ལ་སྤྱོད་པ་ཡིན།། (འབྲོག་ཁུལ་)
༦༠༤ གཟིག་ཚང་གི་སྒོ་འགྲམ་ལ། གླ་གེའི་འཕག་འཚག སྟོབས་འབྱོར་དབང་ཤུགས་
ལྡན་པའི་མི་ལ་དགྲ་ཟླ་འཚོལ་མཁན་ལ་སྤྱོད་པའམ། ཡང་ན་ཐད་ཀར་ངའི་ཁ་གཏད་ལ་
ཉམ་ཆུང་ཁྱོད་ལྟ་བུ་ལངས་ན་རང་ཉིད་རྩ་མེད་དུ་འགྲོ་བ་ལས། ཡང་རྒྱུ་གཞན་མེད་ཅེས་པ་
ལྟ་བུར་སྤྱོད་མཁན་ཡང་ཡོད།།
༦༠༥ གཟུགས་མེད་ན། གྲིབ་མ་ཡོང་དོན་མེད། རྒྱུ་མཚན་ཞིག་མེད་པར་ཀླན་ཀ་དེ་འདྲ་
ཡོང་མི་ཤེས་ཟེར་བ་ལྟ་བུར་སྤྱོད་པ་ཡིན།།



132 གཏམ་མཛོད་མེས་པོའི་ཞལ་རྒྱུན།
༦༠༦ བཟང་སླ་ང་གང་ལ། ངན་ཐོམ་བུ་གང་ལས་འདྲེས། བྱ་བ་ཞིག་ལེགས་པར་བསྒྲུབས་
པའི་ཁྲོད་དུ། སྐྱོན་དང་མི་ལེགས་པ་འགའ་ཞིག་ཀྱང་ཡོང་སྲིད་པ་ནི་དངོས་པོའི་གཤིས་
ལུགས་ཡིན་ཟེར་བ་ལྟ་བུར་སྤྱོད་པའོ།།（ཨ་མདོ་ཁུལ་）
༦༠༧ བཟའ་རྒྱུ་མཛོ་ཟས། གཏོང་རྒྱུ་ཐེའུ་ལྕི། སྤྱི་ཐོག་ནས་ཡོང་འབབ་འབོར་ཆེན་ཞིག་ཟ་
ནའང་། སྤྱི་ཕན་གྱི་བྱ་བ་ཏིལ་འབྲུ་ཙམ་ལས་སྒྲུབ་མི་ཐུབ་ཟེར་བ་ལྟ་བུར་སྤྱོད་པ་ཡིན།།
༦༠༨ བཟའ་རྒྱུ་མེད་པའི་སྨྱུག་རྒྱུ། སྤྱིའི་བྱ་བ་ཞིག་བསྒྲུབས་པའི་མཐའ་མའི་འབྲས་བུ་
དེར་ཁེ་བཟང་རག་རྒྱུ་ཕར་བཞག །རང་སྒེར་ལ་གྱོང་གུན་འཁེལ་བྱུང་ཟེར་བ་ལྟ་བུར་
སྤྱོད་པ་ཡིན།།
༦༠༩ བཟའ་རྒྱུ་བྱུང་ན། འཁྱེར་རྒྱུ། མི་ལྟོགས་ཤེད་ཅན་ལ་ལྟོ་ཆས་གྲོད་པ་རྒྱགས་ངེས་
ཤིག་བསྟེར་ན་ཡང་། དེས་མ་ཚིམས་པར་ད་དུང་གོམ་གང་མདུན་སྤོས་ཀྱིས་ལྟོགས་སླ་
བྱེད་ཀྱི་འདུག་ཟེར་བ་ལྟ་བུར་སྤྱོད་པ་ཡིན།།
༦༡༠ བཟའ་རྒྱུ་གླ་སུག་ཙམ་ལ། ལབ་རྒྱུ་གླ་སྤུ་ལས་མང་བ། ཁེ་སླེབས་ཆུང་ངུ་ལས་མེད་
པར། རྙོག་དྲ་དང་ཀླན་ཀ་རྫོགས་རྒྱུ་མེད་པ་ལྷགས་པའི་བྱ་བ་དེ་འདྲར་སྤྱོད་པ་ཡིན།།
(འབྲོག་ཁུལ་)
༦༡༡ བཟོས་བ་གླ་མེད། སྐུད་པའི་རྒྱུ་འདོན། བྱ་བ་ཞིག་གྲོགས་པོར་མངགས་པ་དེ་ལེགས་
སྒྲུབ་བྱས་པ་མ་ཟད། དེའི་དོན་དུ་འགྲོ་སོང་ཡང་གྲོགས་པོས་བཏང་བ་ལྟ་བུར་དེ་འདྲ་བྱས་
ན་མི་འགྲིག་ཟེར་བར་སྤྱོད་པའམ། ཡང་སྐབས་རེ་རོགས་པ་ངས་བྱས་ཆོག་ཀྱང་། འགྲོ་
གྲོན་གཏོང་མི་ཐུབ་ཟེར་བར་སྤྱད་ནའང་འགྲིག་པ་ནི་ཚིག་གྲོགས་ཀྱིས་འགྱུར་བ་གཏོང་
ཕྱོགས་ཡིན།།
༦༡༢ བཟོ་བྱེད་བར། སོལ་བ། བྱ་བ་གང་ཞིག་སྒྲུབ་ནའང་ཆ་རྐྱེན་དགོས་པ་སྟེ། དཔེར་ན་
ཚོང་རྒྱག་པར་མ་དངུལ་དགོས་པ་དང་། བསྟན་བཅོས་བརྩམས་པར་ཤེས་ཡོན་དགོས་པ།
དེ་མེད་ན་བྱ་ཐབས་མེད་པ་ལྟ་བུ་དེ་རིགས་ལ་སྤྱོད་པ་ཡིན།།



དཔེ་ཁོ་ན་བཤད་དེ་བརྗོད་དོན་གསལ་བར་སྟོན་པ། 133
༦༡༣ བཟོ་ཚོད་སོལ་བས་ཟིན་པ། བྱ་བ་གང་ཞིག་སྒྲུབ་པའི་རྒྱ་ཁྱོན་དང་སྤུས་ཚད་སོགས་
གཙོ་བོ་རྒྱུ་ཆར་རག་ལུས་པ་ལྟར། རྒྱུ་ཆ་མེད་ན་བྱེད་མཚམས་མ་བཞག་ཀ་མེད་ཟེར་བ་
ལྟ་བུར་སྤྱོད་པ་ཡིན། མི་ལ་ལ་སེམས་ནས་བྱ་བ་མང་པོ་སྒྲུབ་བསམ་ན་ཡང་དཔལ་འབྱོར་
མེད་པས་རང་སར་མ་བསྡད་རང་བསྡད་རེད་ཅེས་པར་སྤྱད་ཀྱང་ཆོག །
༦༡༤ བཟོ་ཡས་བཟོ་ལ། བཀོད་བ་མས་བཀོད། བོད་རྙིང་པར་གཤམ་འོག་གི་མིས་འདི་
འདྲ་དང་དེ་འདྲ་བྱ་དགོས་ཞེས་ཇུས་འགོད་བཏོན་པ་ལ། འགོ་དཔོན་གྱིས་ངོ་ཚ་ཁ་སྐྱེངས་
ལྟ་བུས་ཐེ་ཇུས་བྱས་པ་དེ་མ་འོས་པ་ཡིན་ཟེར་གཤེ་གཤེ་གཏོང་སྐབས་སྤྱོད་པའི་ཁ་དཔེ་
ཞིག་ཡིན།།
༦༡༥ འང་གུའི་རྐུབ་ནས་ཨ་ལོང་། མི་སེར་སྣ་ཅན་གྱི་ལག་པ་ནས་ཕན་རྔོ་ཐོགས་པའི་
སྦྱིན་པའམ་རོགས་རམ་སོགས་འཐོབ་རྒྱུའི་རེ་བ་འཆང་མི་རུང་ཟེར་བ་ལྟ་བུར་སྤྱོད་པ་
ཡིན། སྐབས་རེ་ཁྱོད་རང་གིས་དེ་འདྲ་སྤྲོད་མི་ནུས་ཟེར་བ་ལ་ཐད་ཀར་སྤྱོད་མཁན་ཡང་
ཡོད།། (ལྷ་ས་ཁུལ་)
༦༡༦ ལུག་པའི་ཁ་ནས། འུག་གཅིག མི་ལ་ལར་རྒྱུ་མཚན་དང་། དགེ་སྐྱོན་སོགས་ཇི་
ཙམ་བཤད་ནའང་ཐོག་མར་ཤོད་པའི་སྐད་ཆ་དེ་རང་ལས། བསམ་གཞིགས་གང་ཡང་མི་
བྱེད་པ་དེ་རིགས་ལ་སྤྱོད་པ་མང་།།
༦༡༧ འུ་ཐུག་པའི་མཆོང་ག །གྱེན་ལ་རྒྱག བྱ་ཐབས་གང་སྤྱད་ཀྱང་ཕན་ཐོགས་མ་བྱུང་
བར་འུ་ཐུག་པའི་སྐབས་སུ་གྱེན་ལོག་བྱེད་པའམ། ཡང་ན་ཁྲིམས་སྲོལ་དང་འགལ་བའི་
ཉེན་ཡོད་ཀྱི་བྱ་སྤྱོད་མི་སྤེལ་ཐབས་མེད་ཡིན་ཟེར་བ་ལྟ་བུར་སྤྱོད་པ་ཡིན།།
༦༡༨ འུག་པས་མུན་པ་རུབ་ན་བསམ། བྱ་ཐོས་ནམ་མཁའ་ཡང་ན་བསམ། ཕན་ཚུན་གྱི་
བསམ་བློའི་འཁྱེར་སོའམ། བྱ་བ་སྤྱོད་སྟངས་ཟད་དེ་རྒྱབ་འགལ་གྱུར་པ་དེ་རིགས་ལ་སྤྱོད་
པ་མང་ཞིང་། མི་སོ་སོའི་བསམ་ཕྱོགས་མི་འདྲ་ཟེར་བ་ལྟ་བུར་སྤྱད་ནའང་ཆོག་པ་ཡིན།།



134 གཏམ་མཛོད་མེས་པོའི་ཞལ་རྒྱུན།
༦༡༩ འོ་མ་བར་བླུགས། ཆུར་ཁུ་ཚུར་བླུགས། ལེགས་པ་གང་ཡོད་ཕར་ལ་སྤྲད་ནས། ཞན་
ཆ་ཐམས་ཅད་ཚུར་ལ་བླངས་ཏེ་ཕན་ཆ་ཡོད་ཚད་མ་བྱས་པ་མེད་ཟེར་བ་ལྟ་བུར་སྤྱོད་པར་
སྣང་། འབྲོག་ཁུལ་གྱི་གཏམ་དཔེ།
༦༢༠ འོ་མའི་རྒྱ་མཚོར། ཁྲག་གི་ཐིགས་པ། བྱ་བ་ལེགས་པ་ཤ་སྟག་བྱས་པ་དེ་ཁྲིམས་
འགལ་ཉེས་གསོག་གི་བྱ་ངན་གཅིག་གིས་ཆུད་འཛའ་བའམ། ཡང་ན་ནང་ཁུལ་བློས་ཐུབ་
འཐབ་གྲོགས་ཀྱི་ཁྲོད་དུ་དགྲ་བོའི་མྱུལ་མ་འཛུལ་བ་ལྟ་བུར་སྤྱོད་པར་སྣང་།།
༦༢༡ འོལ་བ་མོན་ལ་འགྲོ་དུས། སྦལ་བས་ལག་པ་བཀྲབ། སྡུག་པོ་ལན་མང་གཏོང་མཁན་
དགྲ་བོ་ཡུལ་ནས་ཁ་བྲལ་སྐབས། སྡུག་མྱོང་མཁན་ཚོ་དགའ་བའི་རྣམ་འགྱུར་སྟོན་པ་ཟེར་
བ་ལྟ་བུར་སྤྱོད་པ་ཡིན།།
༦༢༢ ཡ་ལ་མེད་པའི་ཡ་ལ། ཐུག་པ་ལུད་པའི་ཡ་ལ། རྒྱུ་མཚན་དང་འབྲེལ་བ་ཅི་ཡང་མེད་
པར་བསྙོན་འཛུགས་བྱེད་ཀྱིན་འདུག་ཅེས་པ་ལྟ་བུར་སྤྱོད་པ་ཡིན།།
༦༢༣ ཡབ་ཡུམ་བཀའ་གྲོས་ཀྱི་ཐོག་ནས། བུ་མོ་སྐྱིད་ས། རྒན་རབས་གཉེན་གྲོགས་
སོགས་ཀྱིས་གང་དགའ་ཅི་ལེགས་དགོངས་བཞེས་ཐག་གཅོད་གནང་བ་དེ་རང་ལ་བློས་
འགེལ་དང་ལེན་ཞུ་རྒྱུ་ཡིན་ཟེར་བ་ལྟ་བུར་སྤྱོད་པ་ཡིན་ཞིང་། སྐབས་རེ་ལེགས་ཉེས་ཇི་ལྟ་
བུ་བྱུང་རུང་ཁྱེད་རང་ཤེས་ཟེར་བ་ལ་སྤྱོད་མཁན་ཡང་ཡོད།།
༦༢༤ ཡར་འཐེན་གྱི་རྒྱ་ལུང་མ་ཉན་རུང་། མར་འདུད་ཀྱི་རྒྱ་རྡོ་མི་བྱེད། ཕན་ཆེན་པོ་རྔོ་
ཐོགས་པ་འདོགས་མ་ཐུབ་ནའང་། གནོད་པའི་བྱ་བ་རྩ་བ་ནས་མི་བྱེད་ཟེར་བའམ། ཁྱེད་ཀྱི་
མཚན་སྙན་གོང་འདེགས་མ་བྱུང་རུང་། ཞབས་འདྲེན་ཞུས་མི་ཡོང་ཞེས་པ་ལྟ་བུར་སྤྱད་ན་
ཆོག ། (ཨ་མདོ་ཁུལ་)
༦༢༥ ཡར་རླངས་ཤོར་དང་། མར་ཐིགས་ཟགས། བོད་རྙིང་པར་དབང་སྒྱུར་པས་མང་
ཚོགས་ལ་ཁྲལ་དང་བུ་ལོན་སོགས་དུས་ཐོག་ཏུ་འཇལ་དགོས་པ་ལས། རྒྱུ་རྐྱེན་གང་ཞིག་



དཔེ་ཁོ་ན་བཤད་དེ་བརྗོད་དོན་གསལ་བར་སྟོན་པ། 135
ལའང་ཁག་འདོགས་བྱེད་མི་ཆོག་ཟེར་བ་ལ་སྤྱོད་པ་མང་ཞིང་། སྐབས་རེ་རང་གིས་དུས་
ཐོག་ལེ་མེད་སྤྲོད་རྒྱུའི་ཁས་ལེན་བྱེད་དུས་སྤྱོད་མཁན་ཡང་ཡོད།།
༦༢༦ ཡར་ལངས་ན་མགོ་བརྡབ། མར་བསྡད་ན་རྐུབ་བརྡབ། གོང་འོག་གཉིས་ཀྱི་བར་དུ་
ལས་ཀ་བྱེད་མཁན་ཁག་པོ་འདུག་ཟེར་བར་སྤྱོད་པ་མང་ཞིང་། འཚོ་བ་ངོ་མའི་ནང་གནས་
ལུགས་དེ་འདྲ་བ་མང་པོ་གང་སར་མཐོང་རྒྱུ་ཡོད།།
༦༢༧ ཡས་སོ་ཅན་གྱིས་བཅད་པ་ལ། མས་སོ་ཅན་གྱིས་སྐྱུག་ལྡད། བོད་རྙིང་པར་དབང་
སྒྱུར་པས་གོང་ནས་བཤད་པ་ལ། འོག་ནས་དེ་ལྟར་མ་ཡིན་པའི་བདེན་དོན་གྱི་རྒྱུ་མཚན་ངོ་
མ་ཤོད་སྐབས་སུ་བཙན་ཤེད་ཀྱིས་ལན་རྒྱག་སྐབས་སྤྱོད་པའི་གནོན་གཏམ་ཞིག་ཡིན།།
༦༢ ཡི་དམ་བྱོལ་སོང་ལ་བཅོལ་ན། འགྲོ་ས་དམྱལ་བ། ཤེས་རྨོངས་འདོད་རྔམས་
ཅན་ལ་གྲོས་དྲིས་ནས་ཁོས་བཤད་པ་ལྟར་བྱས་པར་ཆག་སྒོ་བྱུང་དུས་སྤྱོད་པ་ཞིག་ཡིན་
ཞིང་། གྲོས་འདྲི་ས་ནི་ངེས་པར་སྤྱི་ཚོགས་ཀྱི་ཤེས་ཡོན་དང་ཉམས་མྱོང་ཕུན་སུམ་ཚོགས་
པོ་ཡོད་མཁན་ལ་མ་གཏོགས་སྤྱིར་བཏང་གི་མི་གང་བྱུང་ལ་བྱེད་མི་རུང་བར་ཤུགས་ལ་
བསྟན་པའོ།།
༦༢༩ ཡུན་རིང་ན། སྣལ་མས་ལྕགས་གཅོད། བྱ་བ་འགའ་ཞིག་ལམ་སེང་གྲུབ་འབྲས་ཐོན་
པ་དཀའ་ནའང་། འབད་བརྩོན་རྒྱུན་བསྲིངས་བྱས་ན་མཐར་འབྲས་བུ་འཐོབ་ཐུབ་ཟེར་བ་
ལྟ་བུའམ། ཡང་ན་འགྲོ་གྲོན་སོགས་གྲངས་འབོར་ཆེན་པོ་མིན་རུང་། དུས་རྟག་ཏུ་གཏོང་
དགོས་བྱུང་ན་ནམ་ཞིག་རྒྱ་འུབ་མི་འདུས་ཟེར་བ་ལྟ་བུ་དེ་རིགས་ལའང་སྤྱོད་པ་ཡིན།།
༦༣༠ ཡུལ་བཙུན་ཡུལ་ལ་མི་བྲིན། ས་ཆ་དེ་ག་རང་གི་མི་ཡིན་ན་དཔོན་པོའམ། ཡང་ན་
མཁས་པ་སོགས་གང་ཞིག་ཆགས་རུང་། ཡུལ་མིས་བརྩི་མཐོང་དེ་ཙམ་མི་བྱེད་ཟེར་བ་ལྟ་
བུར་སྤྱོད་པ་ཡིན།།



136 གཏམ་མཛོད་མེས་པོའི་ཞལ་རྒྱུན།
༦༣༡ ཡུལ་ཡར་ཀླུངས་ལ་བསྡད་ན། ལྷ་ཡར་ལྷ་ཤམ་པོ། ལུང་པའམ། སྡེ་ཁག་སོགས་
གང་གི་ཁོངས་སུ་བསྡད་ན། དེའི་འགོ་ཁྲིད་དེར་འདོད་མིན་གང་ལྟར་ཡང་བསྟེན་དགོས་
ཟེར་བ་ལྟ་བུར་སྤྱོད་པ་ཡིན། དཔེ་དེའི་ཐོག་ནས་བོད་ཀྱི་གདོད་མའི་ཡུལ་སྲོལ་ཏེ་ཡོད་ཚད་
ལྷ་ལ་བརྟེན་པའི་གོམས་གཤིས་དེ་མཚོན་གྱི་ཡོད།།
༦༣༨--༡ ཡོད་པ་དེ་མེད་པ་བཟོས། དར་བ་དེ་བྱུར་ཁུར་བཏང་། བྱ་བའམ་དངོས་པོ་གང་
རུང་ཆུད་ཟོས་སུ་བཏང་འདུག་ཟེར་བ་ལྟ་བུར་སྤྱོད་པ་ཡིན། དཔེར་ན་འཕྲུལ་འཁོར་ལྟ་བུ་མི་
ཤེས་བཞིན་བཟོ་བཅོས་བྱེད་ཁུལ་བྱས་ཏེ་མཐར་རྦད་དེ་འཕྲོ་བརླག་བཏང་བ་ལྟ་བུའོ།། །
༦༣༢--༢ ཡུལ་ལ་བདེ་སྐྱིད་བྱུང་ན། རྒྱལ་པོ་ཨ་ནིས་བྱེད་ཀྱང་བྱེད། ཆ་རྐྱེན་གཙོ་བོ་དེ་
འཐུས་ཚང་བྱུང་ན། ཕལ་པའི་རིགས་ལ་ཁྱད་པར་མེད་ཟེར་བ་ལྟ་བུ་སྟེ། དཔེར་ན་ལས་
ཁུངས་ཀྱི་ལས་འགན་ཡོངས་རྫོགས་ལེགས་སྒྲུབ་ཐུབ་ན། འགོ་ཁྲིད་ལས་བྱེད་པ་སུས་
བྱས་ཀྱང་བྱེད་ཅེས་པ་ལྟ་བུ་དེ་རིགས་ལ་སྤྱོད་པའོ།།
༦༣༣ ཡོད་ལ་མེད་པའི་ཉི་མ་ལས། བློ་ཐག་ཆོད་པའི་གྲིབ་སོ་སྐྱིད། ཡིན་ཙམ་མིན་ཙམ་
བྱེད་པའི་བཟའ་ཚང་དེ་འདྲ་ལས། ང་རང་གཅིག་པུ་ཡིན་ན་བློ་བདེ་སེམས་སྐྱིད་ཡོང་བ་
འདུག་ཟེར་བ་ལྟ་བུ་དེ་རིགས་ལ་སྤྱད་ན་ཆོག །
༦༣༤ ཡོད་ལ་མེད་པའི་རྟ་ཕོ་ལས། བློ་ཐག་ཆོད་པའི་རྐང་ཐང་མགྱོགས། ཕན་ཐོགས་
མེད་པའི་ལས་རོགས་དེ་འདྲ་ཞིག་བཏང་བ་ལས། ང་རང་གཅིག་པུས་བྱས་ན་ལས་འགན་
འདི་མགྱོགས་པ་སྒྲུབ་པ་འདུག་ཟེར་བ་ལྟ་བུར་སྤྱོད་པ་ཡིན།།
༦༣༥ ཡོས་རྡོག་བློས་མ་ཐོང་། སྦགས་གོང་གཡང་ལ་ལྷུང་། བྱ་དངོས་གང་ཡང་རུང་སྟེ་
ཆུང་རྩག་བློས་མ་ཐོངས་པའི་རྐྱེན་གྱིས་ཆེ་སར་གྱོང་རག་པ་དེ་རིགས་ལ་སྤྱོད་པའི་དཔེ་
ཞིག་ཡིན།།



དཔེ་ཁོ་ན་བཤད་དེ་བརྗོད་དོན་གསལ་བར་སྟོན་པ། 137
༦༣༦ གཡག་ཆེ་བས། ལྕི་བ་ཆེ་བ་མི་གཏོང་། མི་ཐོབ་ཐང་ཆེ་བའམ། སྐད་གྲགས་ཆེ་བ་
དེ་ཚོས་ལས་དོན་ཐོག་བྱས་རྗེས་ཆེ་བ་འཇོག་པའི་ངེས་པ་མེད་ཟེར་བ་ལྟ་བུར་སྤྱོད་པ་ཡིན་
ལ༑ དངོས་དོན་ལའང་དེ་ལྟ་བུའི་མི་སྔར་ནས་ད་བར་མཐོང་རྒྱུ་ཉུང་ཉུང་མིན།།
༦༣༧ གཡག་ཆད་གཅིག་གིས། གཡག་ཆད་བརྒྱ། འདི་ནི་གཡག་གཅིག་ཆད་ན་དེའི་
རྒྱབ་ཁལ་གཡག་གཞན་དག་ལ་བཀལ་བས་རིམ་བཞིན་དེ་དག་ཀྱང་ཆད་འགྲོ་བར་ཟེར་
ཞིང་། བོད་རྙིང་པར་མི་སེར་གཅིག་བུད་སྟོང་ཕྱིན་ན་དེའི་ཁྲལ་བུན་ཁྲལ་རོགས་རྣམས་ལ་
བཀལ་རྐྱེན་དེ་རྣམས་ཀྱང་རིམ་བཞིན་ཡུལ་བྱོལ་དུ་མི་འགྲོ་ཀ་མེད་ཡོང་བ་དེ་རིགས་ལ་
སྤྱོད་པ་ཡིན།།
༦༣༨ གཡག་ཞ་རས་རྩྭ་ཟ་བ། བྱ་བ་ལ་དཔྱོད་སྐབས་ཕྱོགས་གཅིག་ཁོ་ན་ལས། ཕྱོགས་
ཡོངས་མཐོང་མི་ཐུབ་མཁན་ལ་སྤྱོད་པའི་དཔེ་ཞིག་ཡིན།།
༦༣༩ གཡག་གཞུག་ལ་རེ་མི་དགོས། རང་སྒྲ་སྐེད་པ་ཟིན་ཙམ། གཞན་ལ་རེ་བཅོལ་བྱ་
མི་དགོས་པ། རང་ཉིད་རང་མགོ་ཐོན་ཙམ་ཞིག་ཡོད་ཟེར་བ་ལྟ་བུར་སྤྱོད་པ་ཡིན། དེ་ནི་མི་
སྒེར་ལ་སྤྱད་ན་འགྲིག་ལ། ཚོ་པའམ། སྡེ་ཚན་ལྟ་བུ་ཆེ་སར་སྤྱད་ནའང་ཆོག །
༦༤༠ གཡང་རྩེའི་སྒང་ལ། ཡས་སྒྲོན། ལེགས་ཐོག་ལེགས་རྩེག་ཟེར་བ་ལྟ་བུ་དེ་རིགས་
ལ་སྤྱོད་པ་ཡིན་ཞིང་། “བྱུང་སོང་ངམ། རང་རེད། ཡོང་བ་འདུག” སོགས་ཚིག་གྲོགས་ནི་
སྐབས་དང་བསྟུན་ནས་གང་མཁོར་བསྒྱུར་ཆོག་པ་གཞན་དང་འགྲེ།
༦༤༡ གཡར་པོ་ཡུན་རིང་བདག་བོའི་ཚུལ། རང་ལ་མི་དབང་བའི་དངོས་པོ་སྤྱི་རྫས་
སམ། ཡང་ན་མི་གཞན་གྱི་ས་ཁང་ངམ་རྒྱུ་ནོར་ཡུན་རིང་བདག་གིར་སྤྱོད་རྒྱུ་བྱུང་བར་
བག་གཟོན་མེད་པར་རང་ཉིད་བདག་པོ་ངོ་མ་ཡིན་པའི་ངང་ཚུལ་འཛིན་གྱི་འདུག་ཟེར་བ་
ལྟ་བུར་སྤྱོད་པའོ།།



138 གཏམ་མཛོད་མེས་པོའི་ཞལ་རྒྱུན།
༦༤༢ གཡས་པར་སྤྱན་དང་། གཡོན་བར་མིག དགའ་ཉེ་དང་ཕྱོགས་ཞེན་གྱི་དཔེ་སྟེ། བྱ་
མི་ཉན་ནམ་བྱེད་ཀྱི་མེད། བྱེད་ཀྱི་འདུག །བྱེད་མི་ཡོང་ངམ། བྱེད་མི་ཆོག་སོགས་སྐབས་
བསྟུན་ཚིག་གྲོགས་གང་འོས་སུ་བསྒྱུར་ཆོག་པ་གཞན་དང་འགྲེ།། །
༦༤༣ གཡས་ཕྱག་རྒྱ་བྱེད་དུས། གཡོན་བུམ་པ་ཤོར། བྱེད་དགོས་པ་ཞིག་ལ་བྱང་པོ་
མེད་པའམ། ཐ་ན་བྱེད་མི་ཤེས་པ་གསལ་པོ་འདུག་ཅེས་རྫུས་རྟགས་བསྟན་པའམ། མ་ཡིན་
ཡིན་མདོག་གི་འཛོལ་རྟགས་སྟོན་གྱི་འདུག་ཟེར་བ་ལྟ་བུར་སྤྱོད་པ་ཡིན།།
༦༤༤ གཡེར་མས་རྒུན་འབྲུམ་ལ་ཁ་ཏ། ན་ཚོད་དང་། ཤེས་ཡོན། ཉམས་མྱོང་སོགས་
རང་ལས་ལྷག་པ་ལ་ཕར་བསླབ་བྱ་རྒྱག་རྒྱུ་དེ་འོས་བབ་མི་འདུག་ཟེར་བ་ལྟ་བུར་སྤྱོད་
པ་ཡིན་ཞིང་། ཡང་སྐབས་རེ་ཁྱོད་འདྲ་པོས་ང་ལ་ཁ་ཏ་བྱ་རྒྱུ་མི་འོས་ཞེས་ཐད་ཀར་སྤྱོད་
མཁན་ཡང་ཡོད།།
༤༥ གཡོག་བྱས་ཀྱི་མཐའ་མ་ནག སྲིད་གཞུང་ངམ། ཁྱིམ་ཚང་། ཐ་ན་མི་སྒེར་གང་རུང་
གི་དོན་དུ་དཀའ་ངལ་ཁྱད་བསད་ཀྱིས་ཡུན་རིང་ཧུར་ཐག་བྱས་པའི་མི་ལ་མཐའ་མར་ནག་
མེད་ཉེས་འགེལ་གྱི་མཐའ་ངན་འདི་ལྟ་བུ་བྱུང་ཟེར་བ་སོགས་དེ་རིགས་ལ་སྤྱོད་པ་ཡིན།།
༦༤༦ ར་མགོ་ར་ལྤགས་ཀྱིས་ཐུམ་ཙམ། ཁྱིམ་ཚང་ལྟ་བུ་ལ་ཆ་མཚོན་ན་གཏོང་ཡོང་འགོ་
ཐུག་ཙམ་ཡོད་ཅེས་པ་དང་། ལས་འགན་ལྟ་བུ་ཡིན་ཚེ་རང་འཁྲིའི་ལས་འགན་དེ་རང་གིས་
སྒྲུབ་ཐུབ་ཙམ་ཡོད་ཟེར་བ་དེ་རིགས་ལ་སྤྱོད་ཀྱང་། ཤུགས་ཆེ་བ་དེ་དཔལ་འབྱོར་གྱི་ཐད་
གཞན་ལ་རེ་མ་དགོས་ཙམ་ཡོད་ཅེས་པ་ལ་སྤྱོད་པ་མང་།།
༤༧ ར་མགོར་ཞེན་ཆགས། གཡག་མགོ་བརླགས། བྱ་དངོས་ཆུང་རྩག་བློས་མི་ཐོངས་
པར་ཆགས་ཞེན་བྱེད་རིང་ལ་བྱ་དངོས་ཆེན་པོ་འཐུས་ཤོར་བའམ། ཆུད་ཟོས་སུ་འགྱུར་
འགྲོ་བ་ཟེར་བ་ལྟ་བུར་སྤྱོད་པ་ཡིན།།



དཔེ་ཁོ་ན་བཤད་དེ་བརྗོད་དོན་གསལ་བར་སྟོན་པ། 139
༦༤༨ ར་དང་མཉམ་དུ་སླའི། ལུག་དང་མཉམ་དུ་འབའི། མི་སུ་འདྲ་ཞིག་གི་མདུན་དུ་
སླེབས་ནའང་། ཁོས་གང་ཟེར་གྱི་རྗེས་རྒྱུག་བྱེད་མཁན་རང་ཚུགས་རྩ་བ་ནས་མི་འདུག་
ཟེར་བ་ལྟ་བུར་སྤྱོད་ཅིང་། མདོར་ན་དེ་རིགས་ཀྱི་གཏམ་སྤྱོད་གང་ལའང་ཡིད་རྟོན་བྱེད་མི་
རུང་བར་སྟོན་པ་ཡིན།།
༦༤༩ ར་སྨུའི་འུར་རྡོ། ར་ཡི་མགོ་ལ། རང་གིས་བསྒྲུབས་པའི་བྱ་དངོས་ཀྱིས་རང་ཉིད་ལ་
ཆག་སྒོ་ཁྱེར་ཡོང་བ་ལྟ་བུའི་རིགས་ལ་སྤྱོད་པ་མང་ཞིང་། སྐབས་རེ་རང་གིས་བྱས་པའི་
ངན་འབྲས་ཡིན་ཟེར་བ་ལ་སྤྱོད་པའང་མཐོང་སྟེ་དཔེ་དོན་དེ་ཙམ་གྱིས་མཐུན་པ་མིན་སྙམ།།
༦༥༠ ར་འབག་ནས། ཀ་བ་ཟློག་མི་ཐུབ། ཤེས་ནུས་དང་འཇོན་ཐང་ཞན་པའི་མིས་ངར་
ངར་འཕག་འཕག་བྱེད་ན་ཡང་། ཡོ་ཁྱོམ་ཆེན་པོ་གང་ཡང་བཟོ་མི་ཐུབ་ཟེར་བ་ལྟ་བུ་དེ་
རིགས་ལ་སྤྱོད་པ་ཡིན།།
༦༥༡ ར་མ་བྲག་ཐོག་འཛེགས་ན། སེང་གེའི་སྣང་བ་འཆར། མི་ཕལ་པ་ཞིག་གནས་སྐབས་
ཀྱི་འགོ་གཙོ་ལྟ་བུར་བསྐོས་པ་ལ་ཡང་། རང་ཉིད་དཔོན་ཆེན་ཡིན་མདོག་གི་དྲེགས་ཉམས་
སྟོན་གྱིན་འདུག་ཟེར་བ་ལྟ་བུར་སྤྱོད་པ་ཡིན།།
༦༥༢ ར་ཡི་རིལ་མ་ལ། ལུག་གི་ངོ་སོ། མི་གཞན་གྱིས་བཞག་པའི་བྱས་རྗེས་དེ་འབྲེལ་བ་
མེད་པའི་མི་གཞན་ཞིག་གིས་ཁོ་རང་གིས་བྱས་པ་ཡིན་ཁུལ་ངོ་སོ་གཏོང་བ་ལྟ་བུ་ལ་སྤྱོད་
པ་ཡིན། །
༦༥༣ ར་རི་ལ་བཏང་ནས། དོན་ལྷས་རར་ཚང་བ། དཔེར་ན་སྐུ་མགྲོན་ལ་དགའ་བསུ་དང་
སྣེ་ལེན་གཟབ་རྒྱས་ཞུ་བ་དེ། དགའ་བསུ་དང་སྣེ་ལེན་ཁོ་ནའི་ཆེད་དུ་མ་ཡིན་པར་བསྒྲུབ་བྱའི་
དམིགས་ཡུལ་དེ་ཉིད་དོན་ཐོག་ཏུ་འཁྱོལ་བ་ཞིག་བྱ་དགོས་ཟེར་བ་ལྟ་བུར་སྤྱོད་པ་ཡིན།།
༦༥༤ རྭ་མགོ་ལ་བརྒྱབ་ན། རྭ་རྩ་ལ་གཟེར། ཕྲུ་གུར་ཉེས་རྡུང་བཏང་ན་ཕ་མའི་སྙིང་ལ་
གཟན་ཟེར་བ་ལྟ་བུ་དེ་རིགས་ལ་སྤྱོད་པ་ཡིན།།



140 གཏམ་མཛོད་མེས་པོའི་ཞལ་རྒྱུན།
༦༥༥ རྭ་ཅན་བརྒྱ་ཐར་ན། ཨ་ཡུ་གཅིག མངོན་གསལ་དུ་སྒྲིག་འགལ་བྱེད་མཁན་མང་
པོ་འདི་འདྲ་བར་བརྩད་གཅོད་བྱེད་མཁན་མེད་པར་ངས་ལྐོག་ཏུ་སྒྲིག་འགལ་ཐེངས་གཅིག་
བྱས་པར་བག་ཚ་རྒྱུ་ཅི་ཡོད་ཟེར་བ་ལྟ་བུར་སྤྱོད་པ་ཡིན།།
༦༥༦ རང་གིས་བཙོས་པའི་ཆང་དེ། ཞིམ་པོ་མེད་ཀྱང་འཐུང་དགོས། རང་ཉིད་ཀྱིས་བཟོས་
པའི་རྙོག་གཞིའམ། ཆག་སྒོ་གང་ཞིག་ཡིན་རུང་དཀའ་ངལ་དང་ཅ་སུན་ཇི་ལྟར་ཆེ་ན་ཡང་
སོ་སོ་རང་གིས་ག་སེལ་བྱ་དགོས་ཟེར་བ་ལྟ་བུར་སྤྱོད་པ་ཡིན།།
༦༥༧ རང་ཉིད་འཕུང་བས་མ་ཚད། ལྟོ་ཚང་། སྤྱི་ཚོགས་ལ་གནོད་འཚེ་ཚབས་ཆེན་བཟོ་
མཁན་གྱི་མི་དང་བྱ་བ་སོགས་ལ་ཐེ་གཏོགས་བྱས་ན་ངན་འབྲས་བསམ་ཡུལ་ལས་འདས་
པ་ཡོང་ངེས་ཞེས་པ་ལྟ་བུར་སྤྱོད་པ་མང་། རང་སོ་སོ་བློས་ཐོངས་ན་ཡང་ཁྱིམ་ཚང་བཟའ་
ཚོ་བུ་ཕྲུག་བཅས་ལ་ཐག་ཞོར་འབྲེང་དྲུད་ཇི་ཡོང་བསམ་བློ་གཏོང་དགོས་ཞེས་ཉེན་བརྡ་
གཏོང་བ་སོགས་ལ་སྤྱད་ཀྱང་འགྲིག །
༦༥༨ རང་གི་བྲེལ་ལ། རང་གིས་ཐོ་ལོག རང་གི་མི་ལ་རང་ཕྱོགས་ཀྱིས་མཐོང་ཆུང་དང་།
ངན་མིང་འདོགས་པ་སོགས་ལ་དགག་པ་རྒྱག་པ་ལྟ་བུར་སྤྱོད་པ་ཡིན།།
༦༥༩ རང་ཐག་རང་གིས་ཆོད་ཀྱང་། དབོན་ཐག་གཡོག་གིས་མི་ཆོད། འདི་ནི་དཔོན་
གཡོག་ཁོ་ནའི་གནད་དོན་ཙམ་མ་ཡིན་པར། རང་ལས་ཅུང་མཐོ་བའམ། ཡང་ན་སྤྱི་པའི་
ལས་དོན་སྒེར་གྱིས་ཐག་གཅོད་མི་ཐུབ་པ་ལྟ་བུ་སོགས་དེ་རིགས་ལ་སྤྱོད་པ་ཡིན་ཞིང་།
སྐབས་རེ་ཁག་འདོགས་བྱེད་པར་ཡང་སྤྱོད་སྲོལ་ཡོད།།
༦༦༠ རང་འཐག་བཅག་ན། ལྟེ་ནད་སངས། རང་འཐག་ནི་ཕྱེ་སོགས་འཐག་བྱེད་རྡོ་སྒོར་
མོ་ཉིས་སྒྲིག་གི་མིང་དང༌། ལྟེ་ནད་ནི་དེ་གཉིས་ཁ་སྦྱོར་གྱི་དབུས་སུ་མཁྲེགས་ཤིང་ལས་
བཟོས་པའི་ཤིང་རྡོག་ཅིག་ཡོད་པ་དེ་འགྲིག་པོ་མ་བྱུང་ན་རང་འཐག་འཁོར་བདེ་པོ་མི་ཡོང་
བ་དེ་ལ་ཟེར། འགལ་བའམ་གྱོད་དོན་ཆགས་གཞིའི་གཙོ་གནད་ཀྱི་མིའམ་གནད་དོན་གང་



དཔེ་ཁོ་ན་བཤད་དེ་བརྗོད་དོན་གསལ་བར་སྟོན་པ། 141
ཡིན་དེ་རང་རྩ་མེད་བཟོས་ན་འགལ་གྱོད་རང་ཞིར་འགྲོ་ཐུབ་ཟེར་བ་ལྟ་བུ་དེ་རིགས་ལ་སྤྱོད་
པ་ཡིན།།
༦༦༡ རང་དོན་ཁོག་ཏུ་བཅུག་པའི། གཞན་དོན་སྨིན་མ་གཟེངས་གཟེངས། གཙོ་བོ་
ཆོས་འབག་གྱོན་ནས་བཤུ་གཞོག་གཏོང་མཁན་གྱི་ཁྲམ་པ་དེ་རྣམས་ཀྱི་བསམ་སྤྱོད་
ཐེར་འདོན་བྱེད་པ་ཞིག་ཡིན་ཞིང་། བསམ་བློ་དང་སྤྱོད་ཚུལ་དེ་འདྲ་བའི་རིགས་གཞན་
ལ་སྦྱར་ཡང་ཆོག ། །
༦༦༢ རང་དོན་འགྲིག་ན། ཆ་ལུགས་ངན་ཡང་ངན། རང་གིས་བསྒྲུབ་དགོས་པའི་བྱ་བ་དེ་
དོན་ཐོག་ཏུ་འཁྱོལ་ན། མི་གཞན་གྱིས་མཐོ་སོང་དམའ་སོང་ཟེར་ནའང་ཁྱད་པར་མི་འདུག་
ཅེས་པ་ལྟ་བུར་སྤྱོད་པ་ཡིན། འདི་རང་དོན་རིང་ལུགས་པ་དང་མི་འདྲའོ།།
༦༦༣ རང་གདོང་མ་མཐོང་། སྦལ་པར་འཕྱ། རང་སྐྱོན་མི་མཐོང་བར་མི་གཞན་ལ་འཕྱ་
དམོད་བྱ་མི་རུང་ཟེར་བ་ལྟ་བུ་དེ་རིགས་ལ་སྤྱོད་པ་ཡིན། །
༦༦༤ རང་སྡོད་སར། མི་ཞོག་དགོས། བྱ་བའམ། ལྷག་པར་རྩོད་གཞི་བྱུང་སྐབས་རང་གི་
གཏམ་དོན་ལ་རྒྱ་ཁོ་ན་མ་གཏོགས་བསམ་གཞིགས་མི་ཐུབ་མཁན་གྱི་མི་ལ་བསམ་བློའི་
ལས་ཀ་བྱེད་སྐབས་སྤྱོད་པ་མང་། རྒྱུན་གཏན་མི་དང་མིའི་བར་གྱི་འབྲེལ་བ་མཐུན་འགྲིག་
ཡོང་ཐབས་ཀྱི་བསླབ་བྱ་ལ་སྤྱད་ནའང་འགྲིག ། །
༦༦༥ རང་ཞྭ་མི་ཐེག །མིའི་རྨོག རང་ཉིད་ལ་འཁྲི་བའི་ལས་འགན་ཡང་སྒྲུབ་མི་ཐུབ་པ་
ལ༑ མི་གཞན་དག་གི་ལས་འགན་འཁུར་རྒྱུ་ནི་རྩ་བ་ནས་ཐུབ་ཐབས་མེད་ཟེར་བ་ལྟ་བུ་དེ་
རིགས་ལ་སྤྱོད་པ་ཡིན།།
༦༦༦ རང་གསང་མཁས་ཀྱང་། མི་ཤོད་མཁས། བྱ་བ་གང་ཞིག་ཕྱིར་གྲགས་མི་འབྱུང་བའི་
ཐབས་ཤེས་འདི་དང་འདི་ཡོད་ཟེར་མཁན་ལ་དེ་ནི་སྒྲུབ་ཐབས་མེད་པ་ཞིག་ཡིན་ཟེར་བ་ལྟ་
བུར་སྤྱོད་པ་ཡིན།།



142 གཏམ་མཛོད་མེས་པོའི་ཞལ་རྒྱུན།
༦༦༧ རི་ཁོག་པར་ཚུད་ནས། ཁྱི་ར་རྒྱག བཀའ་ཁྲིམས་ལ་ཉམས་ཚོད་ལོན་ནས། ཁྲིམས་
མེད་ལུགས་མེད་བྱེད་ཀྱི་འདུག་ཟེར་བ་སོགས་མདོར་ན་ཁོག་པར་གདེང་ཚོད་རྙེད་ནས་བྱ་
བ་དེ་འདྲ་བྱས་པ་རེད་ཅེས་པ་ལྟ་བུའི་རིགས་ལ་སྤྱོད་པ་ཡིན་ནོ།།
༦༦༨ རི་རྒྱལ་ལྷུན་པོ་ལ། སྦྲང་མའི་གཤོག་ལྕག ཕར་ཕྱོགས་ཀྱི་ཁ་གཏད་སྟོབས་འབྱོར་
དབང་ཤུགས་སོགས་ཧ་ཅང་ཆེན་པོ་ཡོད་པ་ལ། འབྱོར་སྟོབས་དབང་གྲགས་སོགས་ཅི་
ཡང་མེད་པའི་དབུལ་ཕོངས་ཉམ་ཐག་ཅིག་གིས་ནུས་པ་གང་ཡོད་ཀྱིས་དམོད་མོ་བཏབ་
ནའང་། དགྲ་བོའི་བ་སྤུ་གཅིག་ལ་ཡང་གཡོ་འགུལ་མི་ཐེབས་པ་དེ་ལྟ་བུར་སྤྱོད་པ་ཡིན།།
༦༦༩ རི་ཆེ་ཆེ་ལ་ཁ་བ། རྡོ་ཆུང་ཆུང་ལ་བ་མོ། ཡུལ་སྤྱིའི་བདེ་སྡུག་གམ་གཏོང་ཡོང་གང་
ཅི་ཆེ་ཐོབ་ཆུང་ཐོབ་ཀྱི་འབྲེལ་བའམ་བསྡུ་བགོས་བྱ་དགོས་ཟེར་བ་ལྟ་བུ་སོགས་ལ་སྤྱོད་
པར་སྣང་།། (འབྲོག་ཁུལ་)།
༦༧༠ རི་བོང་གི་པགས་པར། འཐེན་ཤེད་མེད། དབུལ་ཕོངས་ཉམ་ཐག་གི་དཔལ་འབྱོར་ལ་
ཐེག་ཤུགས་ཕྲན་བུ་ཙམ་ཡང་མེད་ཟེར་བ་ལྟ་བུར་སྤྱོད་པ་ཡིན།།
༦༧༡ རི་བོང་གི་སྤུ་ལ། མཐོང་བ་རྣམ་གསུམ། བྱ་དངོས་གང་ལའང་མི་རྣམས་ཀྱི་ལྟ་
ཕྱོགས་དང་མཐོང་ཕྱོགས་མི་འདྲ་བ་ཡོང་གི་འདུག་ཟེར་བ་ལྟ་བུར་སྤྱོད་པ་ཡིན།།
༦༧༢ རི་བོང་མགོ་ལ། ཤ་ཕོའི་རྭ་ཅོ། འོས་འཚམ་དང་འདྲ་ཆགས་པོ་རྩ་བ་ནས་མེད་པའི་
བྱ་བའམ། གཏམ་བརྗོད་སོགས་ལ་སྤྱོད་པ་ཡིན།།
༦༧༣ རི་བོང་གནམ་རྡིབ་ཀྱི་སྡུག་བསྔལ། ཉེན་ཁ་རྩ་བ་ནས་མེད་པའམ། ཡང་ན་འབྲེལ་
བ་དང་རྒྱུ་མཚན་གང་ཡང་མེད་པའི་བྱ་བ་ལ་དགོས་མེད་ཀྱི་སེམས་ཁྲལ་བྱེད་པ་དེ་རིགས་
ལ་སྤྱོད་པ་ཡིན་ནོ།།
༦༧༤ རི་བོང་བྱ་གླགས་ཀྱིས་ཁྱེར་ན། འབོད་ས་ཨ་སྔོན་གནམ། ང་ལ་ཆག་སྒོ་ཕྲད་དུས།
སྐད་རྒྱག་ས་ཁྱེད་རང་མ་གཏོགས་མེད་ཟེར་བ་ལྟ་བུ་དེ་རིགས་ལ་སྤྱོད་པ་ཡིན།།



དཔེ་ཁོ་ན་བཤད་དེ་བརྗོད་དོན་གསལ་བར་སྟོན་པ། 143
༦༧༥ རི་བྱེལ་ཐང་ལ་འབབ་པ། བརྒྱ་མ་ལན་གཅིག རྒྱུན་གཏན་ཡོང་མ་མྱོང་བའི་
མགྲོན་པོ་གལ་ཆེན་ལ་སྣེ་ལེན་དམིགས་བསལ་གཟབ་རྒྱས་བྱེད་པ་སོགས་ཀྱི་སྐབས་
སུ་སྤྱོད་པ་ཡིན།།
༦༧༦ རིལ་རིལ་རྦབ་ལ་ཤོར་བར། འཇོག་འཇོག་ལྟད་མོ་མ་ལ། མི་གཞན་ལ་ཆག་སྒོ་བྱུང་
དུས་ལྟད་མོ་བལྟས་ནས་སྡོད་མི་རུང་བར་རང་ནུས་གང་ཡོད་ཀྱིས་རོགས་རམ་བྱ་དགོས།
ཆག་སྒོ་ནི་གང་ལྟར་ཉིན་གཅིག་རང་ཉིད་ལ་ཡང་མི་འཕྲད་པའི་གདེང་ཚོད་སུ་ལའང་མེད་
ཟེར་བ་ལྟ་བུར་སྤྱོད་པ་ཡིན་ནོ། །
༦༧༧ རུས་པ་མེད་ན་ཤིག་རེད། རྣ་བ་མེད་ན་བྱ་རེད། མི་ལ་ལ་རྒྱ་དང་རུས་ཞེན་མེད་ན་
ཧ་ཅང་ཐབས་རྡུགས་ཤིག་རེད་ཟེར་བར་གཙོ་གནད་ཀྱི་སྤྱོད་པར་མངོན་ཞིང་། ཚིག་རྗེས་
མ་དེའང་མི་ལ་གོ་ཤེས་མེད་ན་དུད་འགྲོ་དང་ཁྱད་མེད་ཟེར་བའི་གོ་བ་ཞིག་ཀྱང་མེད་དམ་
སྙམ།། (འབྲོག་ཁུལ་)
༦༧༨ རོ་དུར་ཁྲོད་ནས་ལོག་པ། རེ་བ་རྦད་དེ་ཟད་པ་ལ། སླར་ཡང་རེ་དོན་སྨིན་པ་ལྟ་བུར་
དཔེ་མི་སྲིད་པའི་སྒོ་ནས་སྤྱོད་པ་ཡིན།།
༦༧༩ རོ་བདག་མེད། ཁྱིའི་ལོངས་སྤྱོད། གཞུང་རྒྱུའམ་སྤྱི་རྫས་སོགས་བདག་གཉེར་བྱེད་
མཁན་མེད་པར་ཧམ་པ་སུ་ཆེས་ཁྱེར་སྤྱོད་བྱེད་པ་ལྟ་བུར་སྤྱོད་པ་མང༌།།
༦༨༠ རོ་མ་མཐོང་གོང་ནས་ངུ་བ། གནས་ཚུལ་གསལ་པོ་མ་ཤེས་གོང་ནས་སྡུག་སྐད་དང་
སྐད་ངན་རྒྱག་པ་ལྟ་བུར་སྤྱོད་པ་དང་། “མ་ངུ” ཞེས་དགག་སྒྲ་བརྒྱབ་ནའང་འགྲིག །
༦༨༡ རོ་ས་འོག་ལ་སོང་ཡང་། གཏམ་ས་སྟེང་། སྤྱི་ཚོགས་ཐོག་གྲགས་པ་བཟང་ངན་ཅི་འདྲ་
ཞིག་འཇོག་པ་དེ་ལ་གལ་ཧ་ཅང་ཆེན་པོ་བརྩི་བ་སྟེ། “འཇིག་རྟེན་ལྟོ་གོས་གཏམ་གསུམ་”
ཞེས་མི་ཚེའི་ལྟ་ཚུལ་དུ་འཛིན་མཁན་ཡང་ཡོད། གོང་གི་དཔེ་ནི་གཙོ་བོ་མི་རབས་ཀྱི་སྙན་
གྲགས་སུ་འགྱུར་བ་ཞིག་ལས། ཞབས་འདྲེན་དུ་འགྲོ་བ་ཞིག་ཤི་ནའང་བྱེད་མི་རུང་ཟེར་



144 གཏམ་མཛོད་མེས་པོའི་ཞལ་རྒྱུན། །
བའམ། མི་བྱེད་ཟེར་བ་ལྟ་བུར་སྤྱོད་པ་མང་། མི་གཞན་གྱི་བྱུང་བར་བསྟོད་སྨད་བྱེད་སྐབས་
ཀྱང་སྤྱོད་མཁན་ཡོད།།
༦༨༢ རོང་པའི་མི་ལ། ཚད་པའི་གཡའ། མི་དེ་ལ་གང་ལྟར་བཟང་པོ་མིན་པའི་གཡའ་ཞིག་
འདུག་ཅེས་པ་ལྟ་བུར་སྤྱོད་ཅིང་། སྐབས་རེ་མི་ཁྱོད་ལ་ངན་པའི་རྟགས་གཅིག་འདུག་ཟེར་
ཀུ་རེ་ལྟ་བུར་སྤྱོད་མཁན་ཡང་ཡོད།།
༦༨༣ ལ་མགོའི་ཆར་པ་དེ། ལུང་གཞུང་ལ་མི་འབབ། དབང་ནོར་ཡོད་མཁན་ལ་ཐོབ་པའི་
བདེ་སྐྱིད་དེ། མང་ཚོགས་བྱིངས་ལ་འཐོབ་མི་ཐུབ་ཟེར་བའམ། གྲོང་ཁྱེར་གྱི་ཕན་བདེ་དེ་
ཞིང་འབྲོག་ས་ཁུལ་དུ་ལོངས་སྤྱོད་མི་ཐུབ་ཟེར་བ་ལྟ་བུ་སོགས་དེའི་རིགས་ལ་སྤྱོད་པ་
ཡིན།། (འབྲོག་ཁུལ་)
༦༨༤ ལ་རྒན་བཤར་བའི་བོང་རྒན། ཁལ་ཐེག་མེད་ཀྱང་ལམ་རྒྱུས། ལོ་རྒས་པའི་མི་ཚོར་
ལུས་ཤུགས་འཇོན་ཐང་སོགས་མེད་ཀྱང་། སྤྱི་ཚོགས་ཀྱི་བྱ་བའི་ཉམས་མྱོང་དང་ཆ་རྒྱུས་
ཆེན་པོ་ཡོད་ཟེར་བར་སྤྱོད་ཅིང་། སྐབས་རེ་མི་རྒས་འཁོག་ལ་ལས། རང་ལ་བྱ་བ་དེ་དང་
དེའི་ཆ་རྒྱུས་གསལ་པོ་ཡོད་ཅེས་པར་སྤྱོད་པ་ཡང་ཡོད་དོ།།
༦༨༥ ལ་ཆའི་བང་ཆེན། རྡོ་ལ་སྦྱར། གྲོགས་པོ་མང་པོ་འཚོགས་སྐབས་གྲོགས་པོ་གཅིག་
གྲོགས་པོ་གཞན་ཞིག་འབོད་དུ་བཏང་བ་ན། གྲོགས་པོ་གཞན་དེས་འབོད་མཁན་ལ་སྣེ་
ལེན་གཟབ་རྒྱས་བྱས་རྐྱེན་ཁོ་རང་ཡང་ལོག་མ་ཐུབ་པ་སོགས་དེ་ལྟ་བུར་བཞད་གད་ཀྱི་
ཚུལ་དུ་སྤྱོད་པ་མང་། །
༦༨༦ ལ་ཐེལ་སྒང་ལ། སྦགས་ཐམ། དཔེར་ན་བྱ་བ་ཞིག་འཐུས་ཚང་ལེགས་སྒྲུབ་ཟིན་པ་
ལ་དགོས་མེད་ཀྱི་བསྐྱར་སྐོར་ཡང་སྐོར་བྱེད་པ་ལྟ་བུའི་རིགས་ལ་འཕྱ་དམོད་ཀྱི་རྣམ་པ་
དང་བཅས་སྤྱོད་པ་ཡིན་ནོ།།



དཔེ་ཁོ་ན་བཤད་དེ་བརྗོད་དོན་གསལ་བར་སྟོན་པ། 145
༦༨༧ ལ་མོ་དང་དོད་པའི་རྟ་པ། རང་མོས་ཀྱིས་ཁས་ལེན་བྱེད་ཐལ་ཤོར་ནས། བྱ་བ་དངོས་
སུ་སྒྲུབ་དུས་དཀའ་ངལ་ལམ། ཅ་སུན་ཕྲད་དེ་བློ་འགྱོད་བྱེད་མཁན་སོགས་ལ་སྤྱོད་པ་ཡིན།
དཔེ་འདིའི་འབྱུང་ཁུངས་གཏམ་རྒྱུད་ལེ་ཚན་དྲུག་པའི་ཁོངས་སུ་གསལ་ཡོད།།
༦༨༨ ལ་མོས་ཉག་ཙམ། མཛོ་ཐོས་གཟེངས་ཙམ། དཔེར་ན་ཁ་གཏད་ཕན་ཚུན་གཉིས་
སྤྲོད་ལེན་གྱི་གྲངས་འབོར་ལྟ་བུར་མ་དན་པར་ཧེ་བག་ཤོར་སྐབས་བར་པ་བྱེད་མཁན་
གྱིས་ཕྱོགས་གཅིག་གིས་ཡར་ཙམ་སྤར་བ་དང་། ཕྱོགས་གཞན་དེས་མར་ཙམ་བཅག་ནས་
འགྲིག་ཐབས་བྱ་དགོས་ཟེར་བ་ལྟ་བུར་སྤྱོད་པ་ཡིན་ནོ།། །།
༦༨༩ ལ་རེ་འཛེགས་ན། ཐུར་རེ། འཇིག་རྟེན་གྱི་བྱ་དངོས་གང་ལ་ཡང་འཕེལ་རྒྱས་དང་
ཉམས་རྒུད་ཀྱི་འགྲོ་ཕྱོགས་ཤིག་རེས་མོས་ཀྱི་ཚུལ་དུ་འགྱུར་བ་ཡོང་གི་ཡོད་པས་རྒྱལ་
ཕམ་སོགས་ལ་ཧ་ལས་དགོས་པའི་གནད་དོན་མེད་ཟེར་བ་ལྟ་བུ་དེ་རིགས་ལ་སྤྱོད་པའོ།།
༦༩༠ ལ་ལ་ཁ་བ་དང་། ཀླུང་ལ་བ་མོ་མེད་པ། ཁ་དན་ཟིན་པའི་བྱ་བ་ལ་རྒྱུ་རྐྱེན་གཞན་
དག་གི་ཁག་དཀྲི་གང་ཡང་བྱ་རྒྱུ་མེད་པ་དུས་ཐོག་ལག་ལེན་དུ་འཁྱོལ་དགོས་ཟེར་བ་ལྟ་
བུར་སྤྱོད་སྲོལ་ཡོད་ཅིང་། ཡང་ཁག་དཀྲི་གང་ཡང་བྱེད་ཀྱི་མིན་ཞེས་ཁས་ལེན་ལ་སྤྱོད་
མཁན་ཡང་ཡོད་དོ།།
༦༩༡ ལག་མགོ་རིང་། ཕུ་ཐུང་ཐུངས། བྱ་དགོས་པའམ། བྱ་བསམ་པའི་ལས་ཀ་མང་པོ་
ཞིག་ཡོད་ནའང་། འགྲོ་གྲོན་གཏོང་བྱེད་དཔལ་འབྱོར་གྱི་ཆ་རྐྱེན་མི་འདུག་ཅེས་པ་ལྟ་བུར་
སྤྱོད་པ་ཡིན་ནོ།།
༦༩༢ ལག་པ་གཅིན་པས་བཀྲུས་པའི་གཙང་ཏོག་ཏོག ཕྱི་ཚུལ་ལམ་ཁ་ནས་ཤོད་དུས་
གནད་དོན་གང་ཡང་མེད་པ་ལྟ་བུའི་རྣམ་པ་སྟོན་ནའང་། དོན་དངོས་ལ་དེ་ལྟར་མིན་པར་
གཙང་མ་མ་ཡིན་པའི་གནས་ཚུལ་མང་པོ་ཐོན་རྒྱུ་ཡོད་ཟེར་བ་ལྟ་བུར་སྤྱོད་པའོ།།



146 གཏམ་མཛོད་མེས་པོའི་ཞལ་རྒྱུན།
༦༩༣ ལག་པ་ཚ་དུས་སྐམ་པ། གཙོ་བོ་དཔལ་འབྱོར་གྱི་ཐད་ལ་སྤྱོད་པ་མང་སྟེ། དགོས་
གལ་ཤིན་ཏུ་ཆེ་བའི་སྐབས་སུ་རོགས་རམ་དོན་ལ་ཕན་པ་ཞིག་བྱས་པ་ཡིན་ཟེར་བ་སྟེ།
ཤུགས་ལ་ད་ལྟ་ཚབ་སྐྱིན་མི་འཇལ་བའམ། ཡང་ན་བཀའ་དྲིན་བསམ་ཤེས་བྱེད་ཀྱི་མི་
འདུག་ཟེར་བ་མཚོན་པར་སྤྱོད་པ་ཡིན།།
༦༩༤ ལག་པ་ཡ་གཅིག་གི་ཟློག་པ། ཕྱོགས་གཅིག་རྐྱང་པས་བྱ་བ་དེ་སྒྲུབ་ཐུབས་མི་
འདུག་ཟེར་བ་ལྟ་བུར་སྤྱོད་པ་ཡིན་ཞིང་། ཡང་སྒྲུབ་ཐུབ་ཀྱི་མ་རེད་ཅེས་པར་སྤྱད་ཀྱང་ཆོག་
པ་ཡིན།།
༦༩༥ ལག་པར་ཤ་ཡོད་ན། ནམ་མཁར་བྱ་འཁོར། རང་ཉིད་ལ་དཔལ་འབྱོར་ཡོད་ན།
གཉེན་སྒྲིག་གི་རེ་བ་བྱེད་མཁན་ནམ། ཡང་ན་རོགས་རམ་བྱེད་མཁན་སོགས་གང་ཞིག་
དགོས་ན་ཡང་མ་བསྐུལ་དང་ལེན་འཚང་ཁ་ཤིག་ཤིག་ཡོང་གི་རེད་ཟེར་བ་ལྟ་བུ་དེ་རིགས་
ལ་སྤྱོད་པའོ།།
༦༩༦ ལན་རྩ་ཅན་ལ་གྱོད་ཀྱི་བཞི་ཟུར། མི་གསོད་དམ། ཡང་ན་དཔལ་འབྱོར་ཉམས་
ཉེས་ཆེན་པོ་སོགས་བྱུང་ནས་གྱོད་ལ་གཏུགས་སྐབས་གྱོད་རྩ་དེའི་ལེ་ལན་ཡོད་མཁན་
ལ་ཉེས་ཆད་ཀྱི་བཞི་ཟུར་ཐོབ་ཟེར་སྲོལ་ཡོད་པ་ལྟར་དེ་རིགས་ཀྱི་རྩོད་གཞི་ཐུག་སྐབས་
སྤྱོད་པ་ཡིན།།
༦༤༧ ལབ་རྒྱུ་ཕ་བསད་ཀྱི་བུ་ལའང་ཡོད། ཚིག་འགྲེལ། ཕ་གསོད་མཁན་བུ་ཞིག་གིས།
པ་ཕས་ང་ལ་གཤེ་གཤེ་མ་བཏང་ན། ངས་པ་ཕ་གསོད་སྲིད་ཀྱི་མ་རེད་ཅེས་རང་ལ་རྒྱུ་
མཚན་ཡོད་པ་ལྟ་བུར་བཤད་ཅེས་གྲགས། མི་ལ་ལས་རང་ཉིད་ཀྱིས་མ་འགྲིག་པ་གསལ་
པོ་མཐོང་ཡང་། ལེ་ལན་གཞན་དག་ལ་ཁག་དཀྲིས་ནས་གཡོལ་ཐབས་བྱེད་མཁན་དེ་
རིགས་ལ་སྤྱོད་པའོ།།



དཔེ་ཁོ་ན་བཤད་དེ་བརྗོད་དོན་གསལ་བར་སྟོན་པ། 147
༦༩༨ ལས་ཀ་མེད་ན། སྐས་འཛེགས་བཤིག མི་འགའ་ཤས་བྱ་མི་དགོས་པའི་ལས་ཀ་
ཡང་བསྐོར་བསྐྱར་བསྐོར་བྱས་ཏེ་དུས་ཚོད་ཆུད་ཟོས་གཏོང་མཁན་ལ་ཟུར་ཟ་དང་བཅས་
སྤྱོད་པ་ཡིན་ནོ།། །
༦༩༩ ལས་ངན་པའི་སྡིག་པ་མ་བསགས་ན། སྐྲག་མི་དགོས་པ་གཤིན་རྗེ་ཆོས་རྒྱལ་ཡིན།
རང་གིས་ཁྲིམས་སྲོལ་དང་འགལ་བའི་བྱ་བ་མ་བྱས་ཕྱིན། སུ་ལའང་ཞེད་སྣང་བྱེད་དགོས་
དོན་མེད་ཟེར་བ་ལྟ་བུར་སྤྱོད་པ་ཡིན།
༧༠༠ ལས་བྱས་ན་མི་ཚར། བཞག་ན་ཚར། ལས་ཀ་ནི་ཇི་ཙམ་ལས་ན་དེ་ཙམ་གྱིས་མང་
དུ་གང་འགྲོ་མ་གཏོགས། ཟིན་པའི་དུས་མེད་ཅེས་དཔེར་བཀོད་པའོ།། དོན་འགྲེལ། རྟག་
པར་ཚར་རྒྱུ་མེད་པའི་བྱ་བ་ཁོ་ནར་མགོ་འཁོར་ནས་སྡོད་མི་རུང་ཟེར་བ་ལྟ་བུ་དེ་རིགས་
ལ་སྤྱོད་པ་ཡིན།། ་
༧༠༡ ལས་སུ་ཆོས་བྱས། སངས་རྒྱས་དགྲར་ལངས། བྱ་བ་གཞུང་དོན་ཁོ་ནར་དམིགས་
ནས་ལྷག་བསམ་རྣམ་དག་བྱས་ནའང་། འགོ་གཙོས་རྟག་པར་མ་འགྲིག་མ་འཐུས་པ་ཁོ་ན་
ཤོད་ཀྱི་འདུག་ཟེར་བ་ལྟ་བུ་དེ་རིགས་ལ་སྤྱོད་པའོ།།
༧༠༢ ལུ་གུ་རྒྱགས་ཀྱང་། རྐང་མར་ཁྲག ལོ་ཆུང་གིས་ཁ་བདེ་པོ་ཤོད་པ་ལ་རྒན་རབས་
ཀྱིས་མ་འདོད་པར་ཟུར་ཟ་བྱེད་ཆེད་སྤྱོད་པ་མང་ཞིང་། སྐབས་རེ་འགན་འཁྲི་ལྕི་པོ་དེ་འདྲ་
ལོ་གཞོན་གྱིས་ཐེག་མི་ཐུབ་ཟེར་བ་ལྟ་བུ་དེ་རིགས་ལ་སྤྱད་ཀྱང་ཆོག །
༧༠༣ ལུག་མགོ་བཀལ་ནས། ཁྱི་ཤ་ཚོང་བ། མ་ཡིན་ཡིན་ཁུལ་གྱི་ཁྲམ་པའི་གཡོ་ཐབས་
ལ་ཐེར་འདོན་བྱེད་སྐབས་སྤྱོད་པའི་སྟིང་ཚིག་ནན་པོ་ཞིག ། །
༧༠༤ ལུག་གཅིག་འཛིན་པར། ལུག་བརྒྱའི་མཐའ་བསྐོར་དགོས། དཔེར་ན་ཉེས་ཅན་གྱི་
མི་གཅིག་འཛིན་བཟུང་བྱ་དགོས་ན། སྔོན་ལ་ཉེས་དོན་བརྩད་གཅོད་དང་། ཉེས་ཅན་བྲོས་
བྱོལ་མི་ཡོང་བའི་ཆེད་དུ་ཁྱབ་ཁོངས་ངེས་ཅན་ཞིག་ནང་གི་མི་མང་པོར་ཡང་དམ་གཉེར་



148 གཏམ་མཛོད་མེས་པོའི་ཞལ་རྒྱུན། །
མཉམ་འཁུར་དགོས་པ་སོགས་བཟོས་མ་བདེ་ཕྲན་བུ་མི་ཡོང་ཐབས་མེད་ཡིན་ཟེར་བ་ལྟ་
བུར་སྤྱོད་པ་ཡིན།།
༧༠༥ ལུག་བལ་ཅན་ལ་བལ། ཉ་སྤུ་མེད་ལ་ཁྲམ། བོད་རྙིང་པར་དབང་སྒྱུར་པས་མི་སེར་
དཔལ་འབྱོར་ཕྲན་བུ་ཡོད་མཁན་ལ་མིང་འདོགས་སྣ་ཚོགས་ཀྱིས་དངོས་པོའི་ཉེས་ཆད་
སྤྱོད་པ་མ་ཟད། དབུལ་པོ་དབུལ་རྐྱང་ཚོར་རྒྱུ་ནོར་སྤྲོད་རྒྱུ་མེད་ན་ལུས་ཐོག་ཏུ་མནར་
གཅོད་གཏོང་རྒྱུ་ཡིན་ཞེས་པར་སྤྱོད་པའི་དཔེ་ངན་ཞིག་ཡིན།།
༧༠༦ ལུང་ཆུང་ནང་གི་དབོན་ཆུང་། ཁྱབ་ཁོངས་ངེས་ཅན་ཞིག་གི་ནང་དུ། ཁྲིམས་སྲོལ་
གང་དང་མི་མཐུན་པའི་རང་སྣང་གང་དྲན་བྱེད་ཀྱིན་འདུག་ཟེར་བ་ལྟ་བུར་སྤྱོད་ཅིང་།
ཡང་སྐབས་རེ་ཁོ་ནི་བརྩི་རིན་གང་ཡང་མེད་པ་ཞིག་རེད་ཅེས་མཐོང་ཆུང་བྱེད་པར་སྤྱོད་
པའང་ཡོད།།
༧༠༧ ལུང་བ་ཆུས་ཁེངས་ན། རྡོ་ལེབ་སྐམ་པོ། སྤྱི་ཚོགས་ཡོངས་ལ་ཆག་སྒོ་བྱུང་ན། ཁྱིམ་
ཚང་ངམ་མི་སྒེར་ལའང་ཤུགས་རྐྱེན་མི་ཕོག་པ་ག་ལ་ཡོང་སྲིད་ཅེས་པ་ལྟ་བུ་དེ་རིགས་ལ་
སྤྱོད་པ་ཡིན་ནོ།།
༧༠༨ ལུས་ལ་ན་ཚ་མེད་པར། གདོང་ལ་དྲེག་བ། རང་ལ་བྱ་བ་མི་ལེགས་པ་བྱས་པའི་
མནོང་འགྱོད་མེད་པར། ཞེད་སྣང་འཚེར་སྣང་བྱ་དགོས་དོན་ཅི་ཡང་མེད་ཟེར་བ་ལྟ་བུ་དེ་
རིགས་ལ་སྤྱོད་པ་ཡིན།།
༧༠༩ ལོ་བརྒྱ་སྨན་དང་། འཆི་ཁར་དུག ཚེ་གང་གི་རིང་ལ་ཡག་པོ་བྱས་ནའང་། མཐའ་
མར་ཐབས་རྡུགས་དེ་འདྲ་བྱས་བྱུང་ཟེར་བའམ། ཡང་ན་བྱ་མི་རུང་། བྱེད་པ་ག་ལ་སྲིད། བྱ་
བསམ་པ་རྩ་བ་ནས་མེད་ཅེས་པ་ལ་སོགས་བདག་གཞན་དུས་གསུམ་སྐབས་དང་བསྟུན་
ནས་ཚིག་གྲོགས་ཀྱིས་བསྒྱུར་བ་ལྟར་སྤྱད་ན་འགྲིག །



དཔེ་ཁོ་ན་བཤད་དེ་བརྗོད་དོན་གསལ་བར་སྟོན་པ། 149
༧༡༠ ལོ་ཡག་ཐོག་ལ། བཙས་མ། བྱ་བ་གང་ཞིག་ཡིན་རུང་གྲ་སྒྲིག་འཐུས་སྒོ་ཚང་ཙམ་
ཞིག་བྱུང་བའི་སྐབས་སུ་བྱེད་མཚམས་དེ་གར་བཞག་ནས་མཇུག་སྒྲིལ་ན་ལེགས་ཞེས་
གཙོ་བོ་ཚོད་རན་པོ་བྱ་དགོས་ཟེར་བ་ལྟ་བུར་སྤྱོད་པ་ཡིན། དཔེའི་ཚིག་མཇུག་ཏུ། “གལ་
སྲིད་གློ་བུར་སད་དང་སེར་བ་ཞིག་བྱུང་་་་་” ཟེར་བ་ཞིག་ཤུགས་བསྟན་དུ་བརྗོད་པ་
འདིའང་བོད་ཀྱི་གཏམ་དཔེའི་སྒྱུ་རྩལ་ཞིག་ཡིན།།
༧༡༡ ལོ་རེ་ལ་དབྱར་རེ། དབྱར་རེ་ལ་མུ་གེ་རེ། རྟག་པར་འཆར་ཅན་གྱི་རྙོག་དྲ་ལང་བ་
དང༌། རྙོག་དྲའི་མཇུག་འབྲས་ལ་ཡང་རྟག་ཏུ་གྱོང་གུན་ཕོག་པ་ལྟ་བུ་དེ་རིགས་ལ་སྤྱོད་པ་
ཡིན་ཞིང་། དེའི་ཤུགས་བསྟན་ལས་ཆག་སྒོ་དེ་རྩ་བཅོས་བྱ་དགོས་པའི་འདོད་ཚུལ་མཚོན་
གྱི་ཡོད།།
༧༡༢ ལོ་ལེགས་ན། ཕུག་མ་ཞར་ལ་འབྱུང་། དོན་ཆེན་དེ་འགྲུབ་ན། དོན་ཆུང་གཞན་དག་
རང་ཤུགས་ཀྱིས་ཞར་ལ་འགྲུབ་ཡོང་བ་ཡིན་ཟེར་བ་ལྟ་བུར་སྤྱོད་པའོ།།
༧༡༣ ལོ་གསར་དང་། ལུག་མགོ བྱ་བ་ཞིག་སྤྱི་ཡོངས་ནས་བཀོད་སྒྲིག་བྱས་པའི་ནང་
དུ༑ འཆར་ཅན་ཡིན་པའི་བྱེ་བྲག་གི་བྱ་གཞག་རྣམས་རང་ཤུགས་ཀྱིས་ཚུད་པ་དེ་ནི་ཤོད་མི་
དགོས་པ་ཞིག་ལོས་ཡིན་ཟེར་བ་ལྟ་བུར་སྤྱོད་པ་ཡིན།།
༧༡༤ ལོང་བས་བལྟས་ཀྱང་། ཁམས་གསུམ། ལས་ཀ་དེ་ནི་འདི་འདྲ་ཞིག་ཡིན་པ་མི་སུ་
འདྲ་ཞིག་གིས་བལྟས་ན་ཡང་ཧ་ཅང་གི་གསལ་པོ་མཐོང་ཐུབ་ཟེར་བ་ལྟ་བུར་སྤྱོད་པ་ཡིན།
དཔེ་འདི་ནི་མ་གོམས་པའི་མི་ཚོས་གོ་བདེ་པོ་མེད།།
༧༡༥ ཤ་ཁོག་ཕར་སྤྲད། རྟི་ཁ་ཚུར་སྒུག དཔལ་འབྱོར་གྱི་འབྱུང་གཞི་ལྟེ་བ་དེ་ཕར་སྤྲད་
དེ༑ དེ་ལས་བྱུང་བའི་ཡོང་འབབ་ཀྱི་ཆ་ཤས་ཕྲ་མོ་ཙམ་ཚུར་ཡོང་རྒྱུ་སྒུག་ནས་སྡོད་པ་ཟེར་
བ་ལྟ་བུར་སྤྱོད་པ་ཡིན།།



150 གཏམ་མཛོད་མེས་པོའི་ཞལ་རྒྱུན།
༧༡༦ ཤ་བ་སྒོ་རྩར་སླེབས་དུས། མདའ་གཞུ་གཞི་ནས་བཟོ་བ། བྱ་བ་མགོ་ཐོག་ཏུ་བབས་
ཚར་དུས་གཞི་ནས་གྲ་སྒྲིག་བྱེད་རྩིས་བྱེད་པ་ཞེས་ཕྱིས་དྲགས་ཐག་ཆོད་པ་ཟེར་བ་ལྟ་བུར་
སྤྱོད་པ་ཡིན།།
༧༡༧ ཤ་མ་ཚོས་པ་མ་ཤེས། གྲི་མི་རྣོ་བའི་མགོ་ལ། བྱ་བ་གང་ཞིག་རྩ་བའི་ནང་རྐྱེན་
ལ་བརྟེན་ནས་སྒྲུབ་མ་ཐུབ་པ་ལ། བྱེད་པ་པོར་འབད་བརྩོན་མ་བྱས་པ་ཞེས་སྐྱོན་བརྗོད་
འཁེལ་བའི་ལན་ལྟ་བུ་དེ་རིགས་ལ་སྤྱོད་པ་ཡིན།།
༧༡༨ ཤ་ཞིམ་པོ་དེ་ཨ་བོ་སྦྱང་ཀིས་ཟོས། ཁག་ངན་པ་དེ་ཨ་ཅེ་ཝ་མོར་འཁེལ། ཁེ་བཟང་
དེ་མི་གཞན་དག་གིས་ཟོས་ནས། ངན་ཁག་དེ་ང་ལ་འཁེལ་བྱུང་ཟེར་བ་ལྟ་བུར་སྤྱོད་པ་
ཡིན།། (འབྲོག་ཁུལ་)
༧༡༩ ཤ་ཟ་མི་དགོས། ཤ་ཁུར་མཛུབ་མོ་བཅུག་པས་ཆོག ཁྲིམས་འགལ་གྱི་བྱ་བ་དེའི་ནང་
ནས་ཁྱོད་རང་ལ་དངོས་སུ་ཁེ་ཕན་འཐོབ་མེད་ན་ཡང་། བྱ་ངན་དེ་ལྟ་བུ་བྱེད་པའི་ཁོངས་སུ་ཐེ་
ཞུགས་བྱས་པ་ཙམ་གྱིས་ཁྲིམས་དང་འགལ་བ་རེད་ཟེར་བ་ལྟ་བུར་སྤྱོད་པ་ཡིན།།
༧༢༠ ཤ་ཡིན་ན་ཟ་བདེ་བ་དང་། རུས་ཡིན་ན་སྒྱུར་བདེ་བ། དགའ་རོགས་སམ། ཡང་ན་
གྲོགས་པོ་སོགས་གང་རུང་ཡང་། ཡིན་ལ་མིན་ལ་ལྟ་བུའི་སྤྱོད་ཚུལ་ལུང་མ་བསྟན་དེ་འདྲ་མ་
ཡིན་པར་རྣམ་འགྱུར་གསལ་པོ་ཞིག་སྟོན་དགོས་ཟེར་བ་ལྟ་བུར་སྤྱོད་པའོ།། (འབྲོག་ཁུལ་)
༧༢༡ ཤཤི་ཤ་དང་། སྡེར་མ་གསར་སྡེར། ངོ་ཆེན་ཞུ་བ་སོགས་ཀྱི་སྐབས་དོ་བདག་ལ་
མ་དགོངས་ནའང་། ཞུ་བརྒྱུད་བྱེད་པ་པོའི་ངོ་ལ་དགོངས་ནས་དོན་འབྲས་དེ་སྨིན་པ་ཞིག་
གནང་རོགས་ཟེར་བ་ལྟ་བུར་སྤྱོད་པ་ཡིན།
༧༢༢ ཤ་གསར་ཨ་མ་སྐལ་སྒྲོན་ལ། ལྟོ་ནད་མ་གཏོགས་གཏམ་ནད་མེད། ལྟོ་གོས་ཀྱི་
གནད་དོན་ལ་བསམ་བློ་གཏོང་བ་མ་གཏོགས། མི་གཞན་གྱིས་བསྟོད་བསྔགས་དང་། སྤྱི་
ཚོགས་ཀྱི་ཐོག་མིང་སྙན་གྲགས་དོན་གཉེར་སོགས་གཏམ་འདོད་རིགས་མེད་ཟེར་བ་ལྟ་
བུར་སྤྱོད་པའོ།། (བྱེ་རགས་ཨ་མ་སྐལ་སྒྲོན་ཡང་ཟེར་)



དཔེ་ཁོ་ན་བཤད་དེ་བརྗོད་དོན་གསལ་བར་སྟོན་པ། 151
ལན།
༧༢༣ ཤི་ཁར་མ་ཎི་ཚ་འདོན། རྒྱུན་གཏན་ནས་མ་འོངས་སྔོན་རྩིས་ཀྱི་གྲ་སྒྲིག་གང་ཡང་
མི་བྱེད་པར་འགག་རྩར་སླེབས་ཚར་ནས་བྲེལ་བྲེལ་འཚུབ་འཚུབ་བྱེད་པ་ཟེར་བ་ལྟ་བུར་
སྤྱོད་པ་ཡིན་ཞིང་། དེ་ལྟར་བྱེད་པར་ཕན་འབྲས་ཐོན་མི་ཐུབ་པ་ཞར་ལ་བསྟན་པའོ།།
༧༢༤ ཤིག་གིས་ལ་བརྒྱབ་ཀྱང་། གོང་བའི་ཕྱི་ནང་། དེ་སྔ་རང་འོག་གི་མི་ལྟ་བུ་བྲོས་བྱོལ་
དུ་སོང་ན། ཁོ་ལ་རྒྱ་ཆེ་ཐག་རིང་གི་འགྲོ་ས་དང་ནུས་པ་གང་ཡང་མེད་ཅེས་མཐོང་ཆུང་
བྱེད་ས་ལྟ་བུ་དེ་རིགས་ལ་སྤྱོད་པ་ཡིན།།
༧༢༥ ཤིང་བཟང་པོའི་དྲིན་གྱིས། འཇོན་གྱིས་གནམ་མཐོང་། ཤེས་ཡོན་དང་འཇོན་ཐང་
ཆེན་པོ་ལྡན་པའི་མི་དང་མཉམ་ལས་སམ། གཞོགས་འདེགས་ཀྱི་ཚུལ་བྱས་པ་ལ་བརྟེན་
ནས་དོན་དམ་འཇོན་ནུས་ཅི་ཡང་མེད་པའི་མི་དག་ཀྱང་མིང་གྲགས་ཆེན་པོ་ཐོབ་པ་ལྟ་བུ་
ལ་སྤྱོད་པ་ཡིན་ཞིང་། འཇོན་ནི་མཁྲིད་ནས་སྐྱེ་བའི་རྩ་ཞིག་གི་མིང་གཙང་ཁུལ་གྱི་ཡུལ་
སྐད་དོ།། （གཙང་ཁུལ་）
༧༢༦ ཤིང་བཟང་བགས་པའི་འོག་ཏུ་རུལ། ཤེས་ཡོན་ནམ། ནུས་རྩལ། འཇོན་ཐང་སོགས་
དངོས་འབྲེལ་ཡོད་ན་ཡང་། དེ་དག་སྤྱི་ཚོགས་ཀྱི་ཕན་བདེའི་ཆེད་དུ་བེད་སྤྱོད་མི་གཏོང་བ་
དེ་ནི་ཆུད་ཟོས་ཆེན་པོ་རེད་ཟེར་བ་ལྟ་བུ་དེ་རིགས་ལ་སྤྱོད་པའོ།། །
༧༢༧ ཤིང་བཟོ་མཁས་ཀྱང་། རྡོ་བརྐོས་མི་འཇོན། གང་ལ་སྦྱངས་པ་དེ་ལ་མཁས་ཟེར་
བ་ལྟར། གཅིག་ཤེས་ཀུན་མཁས་ཡོང་མི་སྲིད་པས་དཔེར་ན་རྩོམ་པ་པོ་མཁས་ཅན་ཞིག་
ཡིན་རུང་། ཚོང་ཡག་པོ་རྒྱག་མི་ཐུབ་ཟེར་བ་ལྟ་བུ་དེ་རིགས་ལ་སྤྱོད་པ་ཡིན་ནོ།།
༧༢ར ཤིང་སོག་ཤིང་ལ་མི་འགྲོ། རང་མཉམ་རང་འདྲའི་རིགས་ཀྱིས་བཀོད་པ་དང་
གཅུན་འདོམས་བྱས་པར་གཞན་ཚོས་བརྩི་འཇོག་དང་ལེན་འཐོབ་མི་སྲིད་ཟེར་བ་ལྟ་
བུར་སྤྱོད་པ་ཡིན།།



152 གཏམ་མཛོད་མེས་པོའི་ཞལ་རྒྱུན།
༧༢༩ ཤེལ་སྒོའི་ནང་གི་མོག་མོག མིག་གི་ལོངས་སྤྱོད་ཙམ་ལས་དངོས་སུ་བེད་སྤྱོད་
བྱེད་ཐབས་མི་འདུག་ཟེར་བ་ལྟ་བུ་དེ་རིགས་ལ་སྤྱོད་པ་ཡིན།། །།
༧༣༠--༡ ཤོད་མཁན་ཆུང་། ཉན་མཁན་ཆེ། བཀོད་འདོམས་བྱེད་མཁན་དང་། བྱ་ཡུལ་གྱི་
བར་ལ་གོ་མིང་ངམ་དབང་ཆ་སོགས་བར་ཁྱད་ཆེན་པོ་མེད་པར་བརྟེན་བཤད་ཀྱང་ཉན་གྱི་
མི་འདུག་ཟེར་བ་ལྟ་བུར་སྤྱོད་པ་ཡིན།།
༧༣༠--༢ ཤེས་བྱ་དགྲ་ལ་ཡང་ཐོངས། འདིར་ཤེས་བྱ་ཟེར་བ་ནི་ཉན་ཤེས་དང་བསམ་
ཤེས་སོགས་ལ་གོ་དགོས་ཤིང་། ཐོངས་ཞེས་པའང་སྐྱིད་པོ་ཐོངས་ཟེར་བ་ལྟར་ཡོང་བ་
ཤོག་ཅེས་སྨོན་ཚིག་གི་བསྐུལ་མ་ཡིན། བསམ་ཤེས་ནི་དགྲ་བོ་ལའང་ལྡན་པ་ཤོག་ཟེར་
བའི་ཤུགས་ལས་རང་གི་བཟའ་ཟླའམ། ཡང་ན་གཉེན་ཉེ་ལྟ་བུར་བསམ་ཤེས་མི་འདུག་ཟེར་
བ་དེ་རིགས་ལ་ཟུར་ཟའི་ཚུལ་དུ་སྤྱོད་པའོ།།
༧༣༡ བཤད་པ་བུ་མོ་དང་། གོ་ས་མནའ་མ། སྐད་ཆ་ཐད་ཀར་ཤོད་བདེ་པོ་མེད་མཁན་
ལ༑ ཚབ་བྱེད་ཅིག་བཙལ་ཏེ་དེ་ལ་བསྐོར་གཏམ་ཤོད་པ་ལྟ་བུར་སྤྱོད་པ་ཡིན་ཞིང་། སྐབས་
རེ་ཐད་ཀར་ཁྱེད་ཀྱིས་ཁོ་ལ་བཤད་ཁུལ་མ་གཏོགས། རྒྱག་ས་ངོ་མ་ང་རེད་ཟེར་བ་ལྟ་བུར་
སྤྱོད་མཁན་ཡང་ཡོད།།
༧༣༢ ས་བརྐོས་ན་རྡོ་ལངས། བདེ་འཇགས་དཀྲུགས་ན་རྙོག་དྲ་ལངས་སྲིད་ཟེར་བ་ལྟ་
བུར་སྤྱོད་པ་ཡིན།།
༧༣༣ ས་ཁུག་ཁུག་གི །མི་ཙོག་ཙོག ས་མཐའ་འམ། བྱང་ཐང་ས་ཁུག་ཀྱོག་གི་འགོ་པ་
ཆུང་ཆུང་ལྟ་བུ་སྟེ་ས་གནས་དེ་རང་ལ་གཙོ་བོར་བརྩི་ནའང་། བོད་ཡོངས་ལ་དཔགས་ན་
བརྩི་རིན་མེད་ཟེར་བ་ལྟ་བུ་ལ་སྤྱོད་པར་སྣང་།། (འབྲོག་ཁུལ་)
༧༣༤ ས་འཁོད་སྙོམས་ནས། རྡེའུ་འབུར་འདོན། གནས་ཚུལ་འདྲ་མཚུངས་ཀྱི་ནང་ནས།
དམིཊ་བསལ་སྡང་ཟུག་བྱས་བྱུང་ཞེས་པའམ། བྱེད་ཀྱི་འདུག་ཟེར་བ་ལྟ་བུར་སྤྱོད་པ་ཡིན།།



དཔེ་ཁོ་ན་བཤད་དེ་བརྗོད་དོན་གསལ་བར་སྟོན་པ། 153
༧༣༥ ས་མ་སྲིབ་གོང་ནས། བཞུན་མར་ཚོལ། བྱ་བ་གང་ཡང་ཐོག་ཏུ་མ་བབས་གོང་
ནས་རྗེས་ཡོང་སྔོན་དྲན་གྱིས་གྲ་སྒྲིག་ཚགས་སུ་ཚུད་པ་ཞིག་བྱ་དགོས་ཟེར་བ་ལྟ་བུར་
སྤྱོད་པ་ཡིན།།
༧༣༦--༡ སིལ་སྙན་མཁར་འཕྱར་མི་དགོས་པ། དྲིལ་བུ་སྦྱར་ཁྱད་དུ་དཀྲོལ་ནས་འཐུས་
ག དཔོན་ཞུ་ཁྲིམས་གཏུགས་སོགས་ཡོངས་གྲགས་ཀྱི་སྔོ་ལོ་འཕྱར་མི་དགོས་པར་ནང་
ཁུལ་དུ་འདུམ་ཐབས་ཡོང་བ་བྱ་དགོས་ཟེར་བ་ལྟ་བུར་སྤྱོད་པ་མང་།།
༧༣༦--ས་ལ་ཞོག་པ་ལ་ཕངས་བ། གཅེས་སྤྲས་བྱ་རྒྱུ་མེད་ན་མ་གཏོགས་ཡོད་ཚད་
བྱས་པ་ཡིན་ཟེར་བའམ། ཡང་ན་གཅེས་གཅེས་ཐལ་དྲགས་པ་བྱེད་ཀྱི་འདུག་ཟེར་བ་
སོགས་དེ་རིགས་ལ་སྐབས་དང་སྦྱར་ནས་སྤྱོད་པ་ཡིན།།
༧༣༧ སེང་གེའི་ཡས་རྐན་དང་། ཕག་པའི་མས་རྐན། བྱ་བའམ་སྐད་ཆ་གང་ཞིག་ཡིན་
རུང་། འགོ་མཇུག་དང་ཁ་ཞེ་མཐུན་འགྲིག་ཅིག་གང་འདྲ་བྱས་ནའང་བྱུང་མ་སོང་ཟེར་བ་ལྟ་
བུར་སྤྱོད་པ་ཡིན་ལ། སྐབས་རེ་གྱོད་གཞི་འདུམ་འགྲིག་བྱེད་དུས་ཕན་ཚུན་གྱི་ཤོད་སྟངས་
ལ་འགལ་ཆེན་པོ་སྒྲིག་ཐབས་མི་འདུག་ཟེར་བར་སྤྱོད་པའང་མཐོང་།།
༧༣༨ སེང་གེའི་གཡུ་རལ་ལ། སྤྲེའུའི་ལག་རྩེད། གོ་གནས་དང་། ཐོབ་ཐང་སོགས་མཐོ་
བའི་མི་སྣས་བེད་སྤྱོད་བྱེད་པའི་ཡོ་ཆས། སྤྱིར་བཏང་གི་མི་སྣས་སྤྱོད་པ་ལ་ཤོད་པའི་ཁ་
མཚར་རང་བཞིན་ལྡན་པ་ཞིག་ཡིན།།
༧༣༩ སེམས་བསམ་པས་བར་སྣང་ལ་རྟ་རྒྱུག་ཀྱང་། རྒྱུ་དངོས་སྦར་མཐིལ་ལ་སོ་མི་
ཐེབས། རླབས་ཆེ་བའི་བྱ་གཞག་ཅིག་རྩོམ་འདོད་ཆེན་པོ་ཡོད་ནའང་། དཔལ་འབྱོར་
ཐོག་ནས་འགྲོ་གྲོན་གཏོང་བྱེད་མེད་པས་རྒྱ་འུབ་འདུས་ཀྱི་མི་འདུག་ཟེར་བ་ལྟ་བུར་སྤྱོད་
པ་ཡིན།།



པ
154 གཏམ་མཛོད་མེས་པོའི་ཞལ་རྒྱུན།
༧༤༠ སོ་ཡོད་སྲན་མ་ཟ་བར། སོ་མེད་སྙིང་རླུང་མ་ལངས། རྒྱུ་ནོར་ཡོད་མཁན་གྱིས་
འདོད་ཡོན་ལོངས་སུ་སྤྱོད་པར། ནོར་མེད་རྣམས་ཀྱིས་ཞེ་སྡང་མ་བྱེད་ཟེར་བ་ལྟ་བུ་དེའི་
རིགས་ལ་སྐབས་བསྟུན་གྱིས་སྤྱོད་པའོ།།
༧༤༡ སོག་པོ་ལ་ཡོད་པ། རྔ་མོང་། ང་ལ་ཡོད་པ་དེ་ཡིན་པས་ངེས་པར་དུ་ཕུལ་ཆོག་ཟེར་
བ་ལྟ་བུར་སྤྱོད་པ་ཡིན་ཞིང་། བདག་གཞན་དུས་གསུམ་སོགས་སྐབས་དང་བསྟུན་ནས་
ཚིག་གྲོགས་བསྒྱུར་ཆོག་པ་ཡིན།། །
༧༤༢ སོག་པོའི་ལས་ལ། བསོད་ནམས་ཆོས་འཕེལ་མཁས། བྱ་བ་འདི་ལ་མི་ཆེ་གེ་མོ་
ཆ་རྒྱུས་ཆེ་བའམ། བྱང་ཆུབ་པ་ཡོད་ཟེར་བ་ལྟ་བུར་སྤྱོད་ཅིང་། གཏམ་དཔེ་འདིའི་འབྱུང་
ཁུངས་ལོ་རྒྱུས་ལེ་ཚན་དྲུག་པའི་ཁོངས་སུ་གསལ་ཡོད།།
༧༤༣ སོལ་བ་ཆུ་ཡིས་བཀྲུས་ཀྱང་། ནག་ཏུ་འགྲོ། རང་བཞིན་ངན་པའི་མི་ལ་བཏུད་ནས་
རེ་འདུན་བརྗོད་ཀྱང་། ཇེ་ཐུར་འགྲོ་བ་ལས། ཕན་ཐོགས་མེད་ཟེར་བ་ལྟ་བུ་དེ་རིགས་ལ་
སྤྱོད་པ་ཡིན།།
༧༤༤ སྲ་སར་འདྲེད། སྙི་སར་ཟུག ངོ་རྒོལ་དང་ཁ་གཏད་བཅར་ན་བྱ་རྒྱུ་ཅི་ཡང་མེད་པ་
དང་། སེམས་ཆུང་སྡུག་འཁུར་བྱས་ན་ཇེ་ཐུ་ཇེ་ངན་དུ་འགྲོ་མཁན་ཞིག་རེད་ཟེར་བ་ལྟ་བུར་
སྤྱོད་པའོ།།
༧༤༥--༡ སྲིན་པོ་མིར་རྫུས། (སྲིན་འབུ་མེར་རྫུས་ཀྱང་ཟེར་) མ་ཡིན་ཡིན་མདོག་གིས་
རྫུས་མ་མགོ་སྐོར་གཏོང་མཁན་ལ་སྤྱོད་པ་ཡིན།། །
༧༤༥--༢ སྲན་མ་མ་ཐུབ། ཡོས་ལ་ཁ་ཚེག་ཚེག དབང་ནོར་གྱིས་དྲེགས་པའི་བཙན་པོ་
རྣམས་ལ་ཁ་གཏད་བཅར་མི་ནུས་པར། གཉོམ་ཆུང་གི་མགོ་ལ་རྡོག་རྫིས་གཏོང་ཤག་ཤག་
བྱེད་ཀྱི་འདུག་ཟེར་བ་ལྟ་བུ་དེ་རིགས་ལ་སྤྱོད་པའོ།།



དཔེ་ཁོ་ན་བཤད་དེ་བརྗོད་དོན་གསལ་བར་སྟོན་པ། 155
༧༤༦ གསང་དང་མ་གསང་མི་འདུག །ཞབས་རྗེས་གངས་ལ་བཞག རང་གིས་གསང་བ་
བྱེད་ཁུལ་བྱས་ཀྱང་བྱ་བ་དེའི་རྗེས་ཤུལ་གསལ་པོ་ཀུན་གྱིས་ཤེས་པར་བཞག་པ་ཟེར་བ་ལྟ་
བུར་སྤྱོད་ཅིང་། གཏམ་དཔེ་འདི་ནི་ཚངས་དབྱངས་རྒྱ་མཚོའི་མགུར་གླུའི་གཞས་ཚིག་ནས་
ཆགས་པར་མངོན།།
༧༤༧ གསང་བ་ལ་རང་མཁས་ཀྱང་། རྗོད་པ་ལ་མི་མཁས། བྱ་བ་མི་ལེགས་པ་ཞིག་བྱུང་
དུས་མི་མང་པོས་དེ་ཕྱིར་གྲགས་མི་འབྱུང་བའི་ཐབས་ཤེས་ལ་འབད་པ་ཆེན་པོ་བྱེད་པ་དེ་
རིགས་ལ་གང་ལྟར་གསང་བ་བྱེད་ཐུབ་ཐབས་མེད་ཟེར་བ་ལྟ་བུར་སྤྱོད་པ་ཡིན།།
༧༤༨ གསལ་ཡང་མར་མེ་གཅིག་འབར། སྐྱིད་ཀྱང་སྟོན་མཇུག་སྦྲང་མ། ད་ལྟ་གནས་
ཚུལ་བཟང་པོ་ཡོད་ན་ཡང་། དེ་རིང་པོར་གནས་ཐུབ་ཐབས་མེད་ཟེར་བ་ལྟ་བུར་སྤྱོད་པ་
ཡིན།། （ཨ་མདོ་ཁུལ་）
༧༤༩ གསུང་རྒྱུ་བླ་མས་གསུང་ཡོང་། མཛད་རྒྱུ་བླ་མས་མཛད་ཡོང་། འདི་བྱས་ན་མི་
འགྲིག་དང༌། དེ་བྱས་ན་མི་ཆོག་ཅེས་ཤོད་མཁན་ཁོ་ཚོ་རང་གིས་བྱས་ན་མི་འགྲིག་པ་དང་
མི་ཆོག་པ་ཚང་མ་སྔོན་ལ་བྱས་ཡོང་ཟེར་བ་ལྟ་བུ་དེ་རིགས་ལ་སྤྱོད་པ་ཡིན།།
༧༥༠ གསེར་དང་རག་གང་ཡིན། ཀཤུ་ཀ་ལ་བརྡར་ན་ཤེས། མི་བཟང་ངན་དང་། དོན་
བདེན་རྫུན་གང་ཡིན་དེ་ཚང་མ་སྤྱི་ཚོགས་ཀྱི་ལག་ལེན་ངོ་མ་བརྒྱུད་ན་གཞི་ནས་དབྱེ་བ་
གསལ་པོ་འབྱེད་ཐུབ་ཟེར་བ་ལྟ་བུ་དེ་རིགས་ལ་སྤྱོད་པའོ།།
༧༥༡ གསེར་ས་ལེ་སྦྲམ། མེ་ལ་མི་སྐྲག རང་ཉིད་ལ་ཉེས་སྐྱོན་ཅི་ཡང་མེད་ན། བརྩད་
ཞིབ་དང་བརྟག་དཔྱད་ཇི་ལྟར་བྱེད་ནའང་སྐྲག་དགོས་དོན་མེད་ཟེར་བ་ལྟ་བུར་སྤྱོད་པའོ།།
༧༥༢ གསེར་ས་འོག་ན་ཡོད་ཀྱང་། འོད་ནམ་མཁའ། མི་ལ་ཤེས་ཡོན་དང་འཇོན་ཐང་
ཡོད་ན། རང་ཉིད་ཀྱིས་ངོམ་འཕྱར་མ་བྱས་ནའང་། སྤྱི་ཚོགས་ཐོག་དེའི་སྙན་གྲགས་འགོག་
ཐབས་མེད་པར་ཁྱབ་འགྲོ་བ་ཡིན་ཟེར་བ་ལྟ་བུར་སྤྱོད་པ་ཡིན།།



156 གཏམ་མཛོད་མེས་པོའི་ཞལ་རྒྱུན།
༧༥༣ གསོག་པ་ཚེ་གང་དང་། དགོས་པ་ཉིན་གཅིག དོན་གནད་གལ་འགངས་ཆེན་
པོ་ཐུག་དུས་འགྲོ་གྲོན་ལ་འཛེམས་རྒྱུ་མེད་པར་གཏོང་ཕོད་པ་བྱ་དགོས་ཟེར་བ་ལྟ་བུར་
སྤྱོད་པའོ།། །
༧༥༤ བསོད་ནམས་ལ་བ་བསྐོས་ཀྱང་། དབང་ཐང་ལ་བཞོན་སྐམ། དཔེར་ན་མི་ཞིག་ས་
ཞིང་གཤིན་པོ་རྒྱ་ཆེན་ཞིག་གི་བདག་པོར་གྱུར་ན་ཡང་། སྟབས་མ་ལེགས་པར་ལོ་ཉེས་
ཆེན་པོ་སྔར་ན་མ་གྲགས་པ་ཞིག་བྱུང་སྟེ་སྟོན་འབྲས་ལག་ཏུ་ལེན་རྒྱུ་མ་བྱུང་བ་ལྟ་བུ་ལ་
སྤྱོད་པ་ཡིན།།
༧༥༥ བསོད་བདེ་མེད་པའི་སྒོག་གཏུན་དུ། ཚིལ་ལུ་བརྡུངས་ཀྱང་ཞག་མི་འཁོར། དཔེར་
ན་ལམ་འགྲོ་ཞན་པའི་མི་ཞིག་ནོམ་པ་ཆེན་པོ་ཡོད་པའི་བྱ་བ་བདག་གཉེར་མཁན་ཞིག་ཏུ་
བསྐོས་ན་ཡང་། ལམ་བར་ནས་རྒྱུ་ནོར་ཡོད་དོ་ཅོག་ཇག་རྐུན་གྱིས་བཅོམ་སྟེ་གང་ཡང་མ་
ལྷག་པ་ལྟ་བུ་དེ་རིགས་ལ་སྐབས་དང་བསྟུན་ནས་སྤྱོད་པའོ།། (གཙང་ཁུལ་)
༧༥༦ ཧམ་པ་རི་ཙམ་མ་བཤད་ན། བདེན་པ་གཡག་ཙམ་ག་ལ་ཐོབ། སྤྱིར་ན་ཧམ་པ་ཅན་
ལ་ཉེས་ཆད་ཐོབ་དགོས་མོད། འོན་ཀྱང་སྤྱི་ཚོགས་ཀྱི་རྒྱུ་རྐྱེན་སྣ་ཚོགས་འོག །བདེན་རྫུན་
གོ་ལྡོག་པའི་གནས་ཚུལ་ཡང་ཡང་ཐོན་པར་བརྟེན་དེ་ལྟ་བུའི་སྤྱོད་ཚུལ་ལ་ཡི་མ་རངས་
པར་སྤྱོད་པའི་ལྡོག་བཤད་ཀྱི་གཏམ་དཔེ་ཞིག་ཡིན།།
༧༥༧ ཧོར་ཆེན་རྒྱལ་བོའི་མངའ་འོག །ཧོར་ཞྭ་མི་གྱོན་ཀ་མེད། བྱ་བ་འདི་འདྲ་ཞིག་བྱེད་
འདོད་མེད་ཀྱང་། གཞན་དབང་དུ་གྱུར་པས་མི་བྱེད་ཀ་མེད་བྱུང་ཞེས་པ་ལྟ་བུ་དེ་རིགས་ལ་
སྤྱོད་པའོ།།
༧༥༨ ལྷ་ཁང་མ་ལས། སྒོ་མཆོར་མཚར་བ། གོང་རིམ་ལས། འོག་རིམ་རྒྱས་སྤྲོས་ཆེ་བ་
འདུག་ཟེར་བ་ལྟ་བུ་མཐོ་དམའ་འམ་ཆེ་ཆུང་གོ་ལོག་པ་དེ་རིགས་ལ་སྤྱོད་པ་ཡིན།།
༧༥༩ ལྷ་ཁང་རྙིང་བར། གནས་བཤད་གསར་པ། འཆར་ཅན་གྱི་དོན་དག་ལ་རྒྱུ་མཚན་
གསར་པ་བཤད་ཀྱང་། དོན་སྙིང་ཅི་ཡང་མེད་ཟེར་བ་ལྟ་བུར་སྤྱོད་པ་ཡིན།།



དཔེ་ཁོ་ན་བཤད་དེ་བརྗོད་དོན་གསལ་བར་སྟོན་པ། 157
༧༦༠ ལྷ་མང་སར། འདྲེ་མང་། དགོན་པ་ཆེན་པོའི་ནང་ཚུལ་ལྡན་གྱི་ཆོས་པ་མང་བ་དེ་
བཞིན་ཚུལ་མིན་སྤྱོད་ངན་བྱེད་མཁན་གྱི་གྲྭ་པའང་དེ་བས་མང་པོ་ཡོད་ཟེར་བ་ལྟ་བུ་དེ་
རིགས་ལ་སྤྱོད་པ་ཡིན།།
༧༦༡ ལྷ་མདུན་ལ་བཞག །ལྷ་ཕྱག་རྒྱབ་ལ་འཚལ། བློ་གཏད་བཅོལ་སར་རྒྱབ་གཏོད་བྱེད་
པ་ཟེར་བ་ལྟ་བུ་སོགས་ཕྱིན་ཅི་ལོག་པའི་བྱ་སྤྱོད་ཀྱི་རིགས་ལ་སྤྱོད་པ་ཡིན།།
༧༦༨--༡ ལྷ་ལུང་ལ། འདྲེ་ལག རྒྱལ་ཁབ་བམ། ཡང་ན་སྲིད་འཛིན་ས་ཁུལ་སོགས་སོ་
སོའི་བདག་ཁོངས་ཀྱི་ས་ཆར་གཞན་གྱིས་བཙན་གནོད་དམ། ཧམ་ཟ་བྱེད་པ་སོགས་ལ་
སྤྱོད་པ་ཡིན།། །
༧༦༨--4 ལྷ་ལས་ལྷག་པའི་ལུས། རེ་བ་ལས་ལྷག་པའི་དོན་ཆེན་འགྲུབ་པ་ཟེར་བ་ལྟ་
བུར་སྤྱོད་པ་ཡིན་ཏེ། དཔེར་ན་བུ་རྒན་པ་དེ་དམག་ཁྲལ་ཁོངས་ཚུད་པར་ཕ་མས་བུ་རྒན་
པ་འདིའི་ཚབ་ལ་བུ་འབྲིང་བ་འདི་བཏང་ནས་འཐུས་པ་ཞིག་གནང་རོགས་ཞེས་ཁྱིམ་ཚང་
གི་དཀའ་ངལ་སོགས་ཞུ་སྐབས། དམག་བསྡུ་བས་དཀའ་ངལ་དེ་འདྲ་ཡོད་ན་ཁྱེད་ཚོའི་བུ་
གཉིས་ཀ་དམག་ཁོངས་སུ་འགྲོ་མི་དགོས་པ་ཅི་འདྲ་འདུག །ཟེར་བའི་ལན་དུ་དེ་འདྲ་བྱུང་
ན་ “ལྷ་ལས་ལྷག་པའི་ལུས་” ཡིན་ཞེས་པ་ལྟ་བུར་སྤྱོད་པ་གཞན་ལའང་འགྲེ།། །
༧༦༣ ལྷ་ལུང་དཔལ་རྡོར་རི་ལ་བྲོས་ཀྱང་། རྟ་ཕོའི་ཞབས་རྗེས་ཐང་ལ་བཞག་ཡོད། མིས་
གཡོལ་ཐབས་བྱེད་བསམ་ནའང་བྱས་རྗེས་དྲུད་ཤུལ་གསལ་པོར་བསྡད་ཡོད་པས་ཐར་
ཐབས་མེད་ཟེར་བ་ལྟ་བུར་སྤྱོད་པའོ། །གཏམ་དཔེའི་འབྱུང་ཁུངས་ལེ་ཚན་དྲུག་པའི་ཁོངས་
སུ་གསལ།།
༧༦༤ ལྷ་སའི་རྒན་མོས། ལྷ་སའི་ཇོ་བོ་མི་མཇལ། ཡུལ་ལུང་ངམ་གྲོང་ཁྱེར་གཅིག་གི་
ནང་དུ་གནས་ན་ཡང་། ཕན་ཚུན་མཇལ་འཕྲད་ཀྱི་གོ་སྐབས་ཧ་ཅང་དཀོན་པོ་འདུག་ཟེར་བ་
ལྟ་བུར་སྤྱོད་པའོ།།



158 གཏམ་མཛོད་མེས་པོའི་ཞལ་རྒྱུན།
༧༦༥ ལྷ་གསར་པ་ལས། འདྲེ་རྙིང་པ་དགའ། རྒྱུས་མེད་པའི་མི་ཇི་ཙམ་ཡག་པ་ལས། རྒྱུས་
ཡོད་པའི་མི་ཇི་ཙམ་ངན་ནའང་གདེང་ཚོད་ལྡན་པས་དེ་ཡག་ཟེར་བ་ལྟ་བུར་སྤྱོད་པ་ཡིན་
ཞིང་། འདིའི་ཐོག་ནས་བོད་དམངས་རྣམས་ཕྱི་ཐག་རིང་བའི་ལྟ་ཚུལ་དེ་མཚོན་གྱི་ཡོད།། །
༧༦༦ ལྷ་གསོལ་མ་དགོས་པར། དཔལ་རྒྱ་ཐོངས་ནས་བབས། འབད་བརྩོན་བྱེད་མ་
དགོས་པར། རང་གི་འདོད་དོན་དེ་ལྷུན་གྱིས་གྲུབ་སོང་ཟེར་བ་ལྟ་བུར་སྤྱོད་པ་ཡིན།།
༧༦༧ ལྷན་པ་གཅིག་གི་འོག་ལ། སྐུད་སྣེ་བརྒྱ་ཚུད་པ། བར་འདུམ་ལྟ་བུ་བྱེད་སྐབས་
འབྲེལ་ཡོད་རྙོག་གཞི་ཆུང་རྩག་གང་ཡོད་ཀྱང་ཆབས་ཅིག་འཁྲུན་ཐག་ཆོད་པ་ཞིག་ཡོང་
བའམ། ཡང་ན་ཡོང་བ་དཀའ་ཟེར་བ་སོགས་སྐབས་བསྟུན་གང་འོས་སུ་སྤྱད་ཆོག །
༧༦༨ ལྷམ་མདོག་ངན་ཡང་ཞྭ་དྲོ། དངོས་པོ་མིག་ལ་མི་མཛེས་ནའང་། དོན་ལ་ཕན་ཐོགས་
པོ་ཡོད་ཟེར་བ་ལྟ་བུ་དེ་རིགས་ལ་སྤྱོད་པ་ཡིན།། (ཁམས་ཁུལ་)
༧༦༩ ཨ་ཁུ་སྟོན་པ། ས་ནས་ས་ལ་ཟག་རྒྱུ་མེད། ང་ད་ལྟའི་གནས་བབ་འདི་ལས་དམའ་རུ་
འགྲོ་ས་མེད་ཅེས་བློས་གཏོང་མི་ཕོད་རྒྱུ་གང་ཡང་མེད་ཟེར་བ་ལྟ་བུར་སྤྱོད་པ་ཡིན། དཔེ་
འདིའི་བྱུང་ཚུལ་ལེ་ཚན་དྲུག་པའི་ཁོངས་སུ་གསལ་ཡོད།།
༧༧༠ ཨ་ཁུ་མེད་ན་མེད་ཐབས་མེད། ཨ་ཁུ་ཡོད་ན་ཡོད་ཐབས་མེད། མི་ཤེས་རྒུ་ཤེས་
དང་། མི་དྲན་རྒུ་དྲན་མང་བས་སྐབས་རེ་ཕན་ཐོགས་པ་དང་། སྐབས་རེ་རྩོད་གཞི་རྙོག་དྲ་
བཟོ་མཁན་གྱི་མི་དེ་ལྟ་བུར་སྤྱོད་པ་ཡིན་ཞིང་། དཔེ་འདིའི་འབྱུང་སྟངས་ལེ་ཚན་དྲུག་པའི་
ཁོངས་སུ་གསལ་ཡོད།།
༧༧༡ ཨ་ཁུས་བཏང་བཏང་མང་ལ། ཤོར་ཤོར་མང་། རྟག་ཏུ་ངས་བཏང་ངས་འཇོན་འབོར་
ཤོབ་ཁོ་ན་ཤོད་ན་ཡང་། དོན་ལ་འཇོན་ནུས་ཅི་ཡང་མེད་པར་མི་ཚོའི་འཕྱ་ཡུལ་དུ་གྱུར་
པའི་མི་དེ་རིགས་ལ་སྤྱོད་པའི་ཟུར་ཟ་ཞིག་ཡིན། དཔེ་འདིའི་བྱུང་ཚུལ་ལེ་ཚན་དྲུག་པར་
གསལ་ཡོད།།



དཔེ་ཁོ་ན་བཤད་དེ་བརྗོད་དོན་གསལ་བར་སྟོན་པ། 159
༧༧༢ ཨ་ཅེས་ཤེས་བྱ་བྱས་པ་དེ། ནུ་མོས་འཕྲུལ་རྒྱག་ལ་གོ རང་ངོས་ནས་ལྷག་བསམ་
རྣམ་དག་གིས་བསམ་ཤེས་བྱས་པ་དེ། ཕར་ཕྱོགས་ནས་མགོ་སྐོར་བསླུ་བྲིད་ལྟ་བུར་བརྩི་
ཡི་འདུག་ཟེར་བ་ལྟ་བུར་སྤྱོད་པ་ཡིན།།
༧༧༣ ཨ་ནེས་བཙུགས་པའི་ཟམ་བར། ཨ་ནེ་རང་འགྲོ་དགོས། རང་ཉིད་ཀྱིས་བྱས་པའི་
ལས་ཀ་དེ་རྙོག་དྲ་དང་དཀའ་ངལ་ཆེན་པོ་ཅི་འདྲ་ཡོད་ན་ཡང་། སོ་སོ་རང་གིས་མགོ་ཐག་
འབུད་དགོས་ཟེར་བ་ལྟ་བུ་དེ་རིགས་ལ་སྤྱོད་པ་ཡིན་ཞིང་། གཏམ་དཔེ་འདིའི་འབྱུང་རྐྱེན་
ལེ་ཚན་དྲུག་པའི་ནང་གསལ་ཡོད།།
༧༧༤ ཨ་ཐོ་རང་གིས་འཇོན་ན། དགའ་ལྡན་གསེར་ཁྲི་ལ་བདག་པོ་མེད། རང་གི་འབད་
བརྩོན་དང་འཇོན་ཐང་གིས་མ་བསླུས་ན། སྤྱི་ཚོགས་ཐོག་མི་ཀུན་གྱིས་བརྩི་བཀུར་དང་
སྙན་གྲགས་རང་ཤུགས་ཀྱིས་འཐོབ་ངེས་ལ་བཀག་འགོག་བྱེད་མཁན་མེད་ཅེས་འགྲན་
རྩོད་ལ་བསྐུལ་བར་སྤྱོད་པ་ཡིན།།
༧༧༥ ཨ་ཐོས་འཁྲབ་འཁྲབ། ར་ཕོས་འཁྲབ་པ། དབང་ནོར་ལྡན་པའམ། ཡང་ན་ཐོབ་
ཐང་ཡོད་མཁན་གྱིས་ལོངས་སྤྱོད་བྱེད་པ་ནང་བཞིན་མི་ཕལ་པས་བྱེད་མི་ཆོག་ཟེར་བའམ།
ཡང་སྐབས་རེ་མི་སྐྱིད་མེད་སྡུག་ཟད་ཀྱིས་གང་བྱུང་མང་བྱུང་བྱེད་པ་ལྟ་བུ་ཚང་མས་བྱ་རྒྱུ་
མེད་ཟེར་བ་སོགས་ལ་སྐབས་བསྟུན་གྱིས་སྤྱད་ཆོག ། །
༧༧༦ ཨ་བྲའི་དབོན་པོ་རྫ་བྲ། སྲེ་མོང་འོངས་ན་མཉམ་བྲོས། མི་དེ་ལྟ་བུ་འགོ་ཁྲིད་ལ་
བསྐོས་ན་ཡང་། དཀའ་ངལ་འཕྲད་དུས་སེལ་ཐབས་ཀྱི་ནུས་པ་གང་ཡང་འདོན་མི་ཐུབ་པས་
མེད་པ་དང་འདྲ་ཟེར་བ་ལྟ་བུ་དེ་རིགས་ལ་སྤྱོད་པའོ།། (ཨ་མདོ་ཁུལ་)
༧༧༧ ཨ་རྣ་འབྱོག་བཀོག་ནས། རྐུབ་ཀྱི་ལྷན་པ། གཡས་ལེན་གཡོན་འཇལ་སོགས་བྱ་
ཐབས་ཧ་ཅང་གི་ཐབས་རྡུགས་པོ་ཕན་ལས་གནོད་ཆེ་བ་བྱེད་མཁན་ལ་སྤྱོད་པ་ཡིན།།



160 གཏམ་མཛོད་མེས་པོའི་ཞལ་རྒྱུན།
༧༧༨ ཨ་(རྣ་)འབྱོག་རྒྱབ་ཀྱི་ལྷག་པ། བསླབ་བྱའམ། ཡང་ན་མངགས་གདམས་སོགས་
ཡང་ནན་བསྐྱར་ནན་བྱས་ནའང་། སེམས་ལ་གཏན་ནས་མི་ཞོག་པར་སྣང་མེད་དུ་གཏོང་
བ་ལྟ་བུར་སྤྱོད་པ་ཡིན།།
༧༧༩ ཨ་མ་ཡིན་ཤག །ནུ་མ་ནུ་ཤག མི་དང་བྱ་བ་གང་ཡིན་ནའང་སྔར་གྱི་འབྲེལ་བའམ།
བྱེད་སྟངས་དེ་ག་རང་སོར་བཞག་བྱེད་པ་ཟེར་བ་ལྟ་བུ་དེ་རིགས་ལ་སྤྱོད་པ་ཡིན་ཞིང་།
འོན་ཀྱང་ཕར་ཕྱོགས་ནས་དེ་དང་མི་མཐུན་པ་ཞིག་བྱུང་བ་ཤུགས་ལ་སྟོན་གྱིན་ཡོད།།
༧༨༠ ཨའུ་རྩི་དང་གྲོགས་པོ་མ་བྱེད། ཨའུ་རྩི་ཞེས་གནས་སྐབས་ཀྱི་ཁ་མཁས་སྤྱོད་མཁན་
གྱི་མི་དང་གྲོགས་པོ་བྱས་ན་དོན་གནད་འགག་རྩར་ཐུག་དུས་ཕན་ཅི་ཡང་མི་ཐོགས་ཞེས་
ཁ་མཁས་ཅན་ལ་ཡིད་ཆེས་མ་བྱེད་ཟེར་བར་སྤྱོད་པ་ཡིན།།
༧༨༡ ཨ་ཡག་དགོས་ན། ཨ་ཚ་སྒོམས། སྙིང་རྗེ་པོ་ཡོང་དགོས་ན། སྡུག་རུས་བྱེད་དགོས་
ཟེར་བ་སྟེ་དཔེར་ན། བུ་མོ་ཚོ་རྣ་འབྱོག་ལ་བུ་ག་འབིགས་སྐབས་ལྟ་བུ་སོགས་དེ་འདྲའི་
རིགས་ལ་སྤྱོད་པའོ།།
༧༨༢ མ་རིག་རིག་བ་ཁྲ་ཡིན་ན། གྲོང་སྟོད་ཤར་བ་མི་ཡིན། ཁྱོད་སྤྱང་པོ་དང་ཐབས་
འཕྲུལ་ཇི་ཙམ་ཡོད་ན་ཡང་། ང་ཡང་ཤེས་རིག་དང་སྤྱི་ཚོགས་ཀྱི་ཉམས་མྱོང་གང་དང་གང་
ལ་བྱང་ཆུབ་པ་ཞིག་ཡིན་པས་ཚད་བསྡུར་ག་རེ་བྱེད་ནའང་བྱས་ཆོག་ཟེར་བ་ལྟ་བུར་སྤྱོད་
པ་ཡིན། གྲོང་སྟོད་ཤར་པ་ཟེར་བ་ནི་དེ་སྔ་ཤངས་རྣམ་གླིང་རྫོང་ཁོངས་ཀྱི་ཁྱིམ་ཚང་ཆེན་པོ་
ཞིག་ཡིན།། (གཙང་ཁུལ་)
༧ར༣ ཨ་རུ་ར་རྒྱ་གར་ལ་སྐྱེས་པ་དང་། གོ་སྙོད་རྩིག་ཁུག་ལ་སྐྱེས་བ་ག་ལ་འདྲ། འདི་
ནི་བཀས་བཀོད་རྒྱུད་འཛིན་གྱི་རིགས་རྒྱུད་སྨྲ་བའི་བཤད་ཚུལ་ཞིག་ཡིན། སྐྱེ་ས་རུས་
ཁུངས་མཐོ་དམའ་གཉིས་མིའི་ཤེས་རིག་དང་འཇོན་ཐང་སོགས་འདྲ་ས་མེད་ཟེར་བ་ལྟ་
བུ་དེ་རིགས་ལ་སྤྱོད་པ་ཡིན་ཞིང་། དཔེ་ཚིག་འདིའི་ཐོག་ནས་བོད་རྙིང་པར་སྤྱི་ཚོགས་



དཔེ་ཁོ་ན་བཤད་དེ་བརྗོད་དོན་གསལ་བར་སྟོན་པ། 161
ཀྱི་བསམ་བློ་རིག་གནས་ཐད་རྒྱ་གར་ཅན་དུ་གྱུར་པའི་ཕྱོགས་ལྷུང་གསལ་པོར་མངོན་
གྱིན་ཡོད།།
༧༨༤ ཨེ་ཡོད་ནང་གི་ད་ཡོད། སྒོ་ངའི་ནང་གི་སེར་རིལ། ཚང་མའི་ནང་གི་ཡག་ཤོས་དང་།
ཡག་ཤོས་ནང་གི་ཡོག་ཤོས་དེ་ཡིན་ཟེར་བ་ལྟ་བུར་སྤྱོད་པ་ཡིན།།
༧ར༥ ཨོ་རྟིའི་སྐེད་པ་བཅག་ཡོང་། མ་འོངས་པའི་ཕུགས་རེ་འགྲུབ་ངེས་ཀྱི་གདེང་ཚོད་
ཅི་ཡང་མེད་བཞིན་དུ་འདི་དང་འདི་བྱས་ཏེ་གྲུབ་འབྲས་འདི་དང་འདི་ཐོབ་ན་བེད་སྤྱོད་འདི་
ལྟར་བྱེད་ཟེར་བ་སྟོང་བསམ་འཆང་མཁན་ལ་ཟུར་ཟ་བྱེད་པར་སྤྱོད་པ་ཡིན་ཞིང་། གཏམ་
དཔེ་འདིའི་བྱུང་ཚུལ་གཏམ་རྒྱུད་ལེ་ཚན་དྲུག་པའི་ནང་འཁོད་ཡོད།། (ལྷ་ས་ཁུལ་)
༧༨༦ མོ་ལོ་དང་གོས་ཆུང་། ཚད་ཀྱིན་ཚད་ཀྱིན། ཕར་ཕྱོགས་ཀྱི་བྱེད་སྟངས་ལ་བལྟ་ཡིན་
བལྟ་ཡིན་བསམ་བློ་གཏོང་རྒྱུ་ཟེར་བ་ལྟ་བུ་སྟེ། བུ་ཚའམ་ཡང་ན་མནའ་མ་མག་པ། དགེ་
ཕྲུག་སོགས་ཤུལ་འཛིན་པ་གསོ་སྐྱོང་བྱེད་ཕྱོགས་སྐོར་དེ་རིགས་ལ་སྤྱོད་པ་མང་། དེ་ཁ་
གཏད་ཕྱོགས་གཞན་ལ་སྤྱད་ན་ཆོག་པ་ཡིན།། (གཙང་ཁུལ་)



ལེ་ཚན་གཉིས་པ།
བོད་གནའ་རབས་པས་དཔེ་མང་དྲངས་ནས་དོན་གཅིག་མཚོན་པར་
བྱེད་པའི་རྩོམ་སྲོལ་གྱི་རྒྱུན་ལྟར། དཔེ་ཉིས་རྩེག་གིས་
བརྗོད་དོན་གང་ཡིན་པ་དེ་ནན་ཏན་དུ་སྟོན་པའི་
གཏམ་དཔེའི་གྲས།
༡ ཀི་ལ་ཀི་ལན་དང་། དགྲ་ལ་དགྲ་ལན། ཚུར་རྣམ་འགྱུར་རམ། སྤྱོད་ཚུལ་ཅི་ལྟ་བུ་ཞིག་
འཛིན་པ་དེ་བཞིན་དུ་ཕར་ཡང་དེ་དང་འཚམ་པ་ཞིག་འཛིན་རྒྱུ་ཡིན་ཟེར་བའམ། ཡང་ན་
འཛིན་དགོས་ཟེར་བ་ལྟ་བུ་སྐབས་བསྟུན་གྱིས་སྒྱུར་ཆོག་པ་ཡིན།།
༢ ཀི་ཧོར་པས་རྒྱག་རྒྱུ་ཧོར་མོས། ཁྱི་བདག་པོས་འགོག་རྒྱུ་མགྲོན་བོས། བྱ་བ་གང་ཡིན་
ཡང་བྱེད་འོས་པ་དེས་མ་བྱས་པར། བྱེད་མ་འོས་པ་ཞིག་གིས་གོ་ལྡོག་ནས་བྱེད་པ་དེ་ནི་
འཇིག་རྟེན་སྲོལ་ལུགས་དང་མཐུན་པའི་བྱ་བ་ཞིག་མིན་ཟེར་བ་ལྟ་བུར་སྤྱོད་པ་ཡིན།།
༣ ཀོ་བ་སྐམ་བོས་ཁབ་མི་ལེན། སྦང་མ་རློན་བས་ཆུ་མི་ལེན། དཔེར་ན་ཁ་མཆུ་བྱང་མའི་
མི་ལ་ཁ་གཏད་དང་རྒྱུ་མཚན་ཇི་ལྟར་བཤད་ན་ཡང་། ཉན་ཤེས་བྱེད་མི་སྲིད་ཟེར་བའམ།
ཁྲིམས་མེད་ངན་རེངས་སུ་སོང་བའི་མི་ལ་དགེ་སྐྱོན་ཡིན་ལུགས་ཀྱི་གོ་གསེད་ཇི་ཙམ་
བྱས་ཀྱང་ཕན་པ་མེད་ཟེར་བ་ལྟ་བུ་དེ་རིགས་ལ་སྤྱོད་པ་ཡིན།།
༤ དཀར་བོ་རྣོག་སླ། རིང་བོ་ཆགས་སླ། མི་དང་བྱ་བ་གང་ཡིན་རུང་ཧ་ཅང་རྩེར་སོན་
པ་ལ་གནོད་བྱེད་ཀྱི་འགལ་རྐྱེན་མང་པོ་འོང་སླ་བས་ན། འོས་ཤིང་རན་པའི་དུས་སུ་ཚོད་
བཟུང་དགོས་ཟེར་བ་ལྟ་བུར་སྤྱོད་པར་སྣང་།(ཨ་མདོ་ཁུལ་)



164 གཏམ་མཛོད་མེས་པོའི་ཞལ་རྒྱུན།
༥ རྐུན་མར་དཔའ་དར་དང་། སྦྱང་ཀི་ཚེ་ཐར། ཚིག་འགྲེལ། དཔའ་དར་ནི་དཔའ་བོར་
གཟེངས་བསྟོད་བྱེད་པའི་དོན་ཡིན་པས་དེ་རྐུན་མ་ལ་སྤྲོད་པ་དང༌། སྤྱང་ཀི་ཚེ་ཐར་དུ་
གཏོང་བ་ནི་ལུགས་དང་མི་མཐུན་པ་དཔེར་བཞག་པའོ།། །
དོན་འགྲེལ། ཁྲིམས་ས་ནས་ཉེས་ཅན་ལ་ཁྲིམས་ལྟར་ཆད་པ་མ་བཅད་པར་ངན་པ་
བྱས་རྒྱལ་དུ་བཏང་སོང་ཞེས་ངོ་རྒོལ་བྱེད་པ་ལྟ་བུ་དེ་རིགས་ལ་སྤྱོད་པ་ཡིན།།
༦ སྐུད་སྣེ་ཁབ་ཀྱིས་ཁྲིད། ཆར་སྣེ་རླུང་གིས་ཁྲིད། དཔེ་ཉིས་རྩེག་དྲངས་ཏེ་དོན་ལ་གྱོད་
གཞིའམ། དམག་འཁྲུག་སོགས་ཡོང་རྐྱེན་གྱི་རྩ་བ་ཐུག་སའམ་སྣ་ཁྲིད་བྱེད་མཁན་ལ་ལེ་
ལན་འདེད་སྐབས་སྤྱོད་པ་ཡིན།།
༧ སྐྲངས་བས་སྦྱར་ལེན་དགོས། འབྲེང་བས་ཆུ་ལེན་དགོས། རང་ལ་ཕན་པ་ཡོད་པ་ཞིག་
ཡིན་ཕྱིན། འཕྲལ་ལ་མི་བདེ་བའམ་མི་བཟོད་ཙམ་ཞིག་ཡིན་རུང་། བཟོད་སྲན་སྐྱེད་དེ་དང་
ལེན་བྱ་དགོས་ཟེར་བ་ལྟ་བུར་སྤྱོད་པའོ།།
༨ ཁ་གཅིག་པ་འཁོར་ལོ་འདྲ་འདྲ། གྲོས་གཅིག་པ་རྒྱ་མ་འདྲ་འདྲ། དཔེར་ན་ཚོང་རར་
དངོས་ཟོག་གི་རིན་གོང་འདྲི་སྐབས་གཅིག་ནང་བཞིན་ཤོད་པ་དང་། མཐའ་མའི་གོང་ཚད་
གཏན་འཁེལ་སྐབས་ཀྱང་ཚང་མས་གྲོས་བྱས་པ་ནང་ལྟར་གྲངས་ཚད་གཅིག་པ་ཤོད་ཀྱི་
འདུག་ཟེར་བ་ལྟ་བུ་དེ་རིགས་ལ་སྤྱོད་པ་ཡིན།། (ཨ་མདོ་ཁུལ་)
༩ ཁ་སྟོང་ནང་གི་ཚིག་སྟོང་། ལག་སྟོང་ནང་གི་ཕྱག་རྒྱ། ཁ་བཤད་སྟོང་པ་རྐྱང་རྐྱང་བཤད་
ནས་དོན་ལ་ཕན་པའི་སྐད་ཆ་ཚིག་གཅིག་མེད་མཁན་གྱི་མི་ལ་འཕྱ་དམོད་བྱེད་པ་ལ་སྤྱོད་
པར་སྣང་།། (ཨ་མདོ་ཁུལ་)
༡༠ ཁ་བ་བབས་ན་ཉིན་སྲིབ་མེད། ཉི་མ་ཤར་ན་ཕུ་མདའ་མེད། སྐྱིད་སྡུག་ལེགས་ཉེས་ཅི་
བྱུང་རུང་སྤྱི་ཚོགས་ཡོངས་ཁྱབ་ལ་འབྲེལ་བ་ཡོད་པས་སྤྱི་ལ་ཕན་གནོད་གང་ཡོང་བསམ་
བློ་གཏོང་བ་ལས། སྒེར་ཕན་སྤྱི་གནོད་ཀྱི་བྱ་བ་བྱེད་མི་ཉན་ཟེར་བ་ལ་སྤྱོད་པ་མང་ཞིང་།



དཔེ་ཉིས་རྩེག་གིས་བརྗོད་དོན་ནན་གྱིས་སྟོན་པ། 165
ཡང་སྐབས་རེ་ལྡོག་ནས་སྤྱི་དོན་བཟང་ངན་གང་བྱུང་ཡང་ཚང་མར་འོང་རྒྱུ་ལས། ང་སྒེར་
ལ་ཁྱད་པར་མི་འདུག་ཟེར་བ་ལྟ་བུར་སྤྱོད་མཁན་ཡང་ཡོད།།
༡༡ ཁབ་རྒྱུས་མགར་བ་དང་། ཆུ་རྒྱུས་མཉན་པ། དཔེ་ཉིས་རྩེག་འདི་བྱ་བ་གང་དང་གང་
ཡིན་ནའང་། དེ་དང་དེ་ལག་ལེན་རྒྱུན་དུ་བྱེད་མཁན་ལ་ཆ་རྒྱུས་ཞིབ་ཕྲ་ཡོད་ཟེར་བ་ལ་སྤྱོད་
ཅིང་། ཡང་སྐབས་རེ་བྱ་བ་ག་གེ་མོ་དེའི་ཆ་རྒྱུས་ཚང་མ་ང་ལ་ཡོད་ཟེར་བར་སྤྱོད་སྲོལ་
ཡང་ཡོད།། །
༡༢ ཁབ་ཚེམ་མངགས། ལྷུད་པ་དབུགས་མངགས། ཁྱོད་རང་བྱ་བ་དེ་སྒྲུབ་མཁན་ལ་ཆེད་
དུ་མངགས་པ་ལས། དེ་མ་ཡིན་པའི་བྱ་བ་གཉིས་པ་ཞིག་གཏན་ནས་མེད་ཟེར་བ་ལྟ་བུར་
སྤྱོད་ཅིང་། བྱ་བ་དེ་མ་འགྲུབ་པ་ཅི་ཡིན་ཟེར་བའམ། ངེས་པར་དུ་སྒྲུབ་པ་ཞིག་མ་བྱས་ན་
འགྲིག་མི་ཡོང་ཟེར་བ་སོགས་སྐབས་དང་བསྟུན།།
༡༣ ཁལ་གསུམ་ཐེག་ནས་བོང་བུའི་ལུས། ནམ་ཚོད་ཐིང་ནས་བྱ་ཕོའི་ལུས། བྱ་བ་སྒྲུབ་
པའམ། ཡང་ན་ཐག་གཅོད་བྱ་རྒྱུ་སོགས་གང་ཞིག་ཡིན་ན་ཡང་། གོ་ཆོད་པའམ་གདེངས་
ཚོད་ཡོད་ནས་འདིར་འོངས་པ་ཡིན་ཟེར་བ་ལྟ་བུར་སྤྱོད་ཅིང་། ཡང་སྐབས་རེ་མི་གཞན་ལ་
ཁྱོད་རང་གོ་ཆོད་བྱས་ནས་འདིར་འོངས་པ་རེད་ཟེར་བ་ལའང་སྤྱད་ན་ཆོག་པ་ཡིན།།
༡༤ ཁོག་པའི་སྙིང་དང་། དབྲལ་བའི་མིག ཡོད་ཚད་ཐམས་ཅད་ཀྱི་ནང་ནས་གཅེས་ཤོས་
དང་། རྩ་བ་ཆེ་ཤོས་འབའ་ཞིག་དེ་ཡིན་ཟེར་བ་ལྟ་བུར་སྤྱོད་པ་ཡིན།།
༡༥ ཁྱི་གཅིག་གིས་གླ་ཐོ་གཉིས། མདའ་གཅིག་གིས་བྱ་རྒོད་གཉིས། དེ་ནི་མི་ཐུབ་པ་
དང་མི་སྲིད་པ་ཞིག་ཡིན་པས་དེ་ལྟ་བུའི་ལས་འགན་སྒྲུབ་དགོས་ཤེ་ན་བསྒྲུབ་མི་ཐུབ་ཅེས་
པའམ། ཡང་ན་དེ་ལྟར་སྒྲུབ་ཀྱི་ཡིན་ཟེར་ན་རྩ་བ་ནས་བསྒྲུབ་མི་ནུས་ཞེས་བཤོལ་འདེབས་
པ་སོགས་ལ་སྤྱོད་པ་ཡིན།།



166 གཏམ་མཛོད་མེས་པོའི་ཞལ་རྒྱུན།
༡༦ ཁྲ་ཁྲ་འུག་པའི་སྒྲོ་འདྲ། མི་སྙོམས་སོག་ལེའི་ཁ་འདྲ། སྐད་ཆ་བཤད་པ་དེ་ལ་ཡིན་ཙམ་
མིན་ཙམ་དང་། སྔ་ཚིག་ཕྱི་འགལ་འབུར་ཙམ་ཉག་ཙམ་སོགས་སྐྱོན་ཆ་མང་པོ་འདུག་པས་
ཡིད་རྟོན་མི་འཕེར་ཞེས་པའི་རྣམ་འགྱུར་མཚོན་བྱེད་ལྟ་བུར་སྤྱོད་པ་ཡིན།།
༡༧ * འཁར་རྔ་བྱི་ནས་རྡུང་། དྲིལ་བུ་ནང་ནས་རྡུང་། མི་ཚང་མར་གནས་བབ་མི་འདྲ་
བའི་ཐོག་ནས་སོ་སོར་མི་བདེ་བ་བཟོ་མཁན་གྱི་རྒྱུ་རྐྱེན་རེ་རེ་ཡོད་ཟེར་བ་ལྟ་བུར་སྤྱོད་
པ་ཡིན།།
༡༨ གོང་མའི་ཡན་ན་གོང་མ། བླ་མའི་ཡན་ན་བླ་མ། ལུང་ཆུང་ནང་གི་དཔོན་ཆུང་སོགས་
ཀྱིས་རང་ཉིད་ལས་ལྷག་པ་མེད་པ་ལྟ་བུའི་ཁེངས་དྲེགས་བྱེད་པའམ། ཡང་ན་གཞི་རིམ་ནས་
གྱོད་དོན་ཐག་གཅོད་དྲང་པོ་མི་བྱེད་པ་ལ་གོང་ཞུ་བྱ་རྒྱུ་ཟེར་བ་སོགས་ལ་སྤྱོད་པ་ཡིན།།
༡༩ གོས་གསུམ་བརྩེགས་པའི་འོག་མ། གདན་གསུམ་བརྩེགས་པའི་སྟེང་མ། འདི་ནི་ཡག་
ཤོས་དང་གཟབ་ཤོས་དེ་ཡིན་ཟེར་བར་སྤྱོད་པར་སྣང་ཞིང་། དེའི་ཐོག་ནས་བོད་རིགས་ས་
མཐོར་གནས་པས་གོས་དང་། གདན་རྩེག་སྲོལ་ཡོད་པ་དང་། དེ་ཡང་གོས་ཡིན་ན་འོག་མ་
ཇེ་ཟབ་དང་། གདན་ཡིན་ན་སྟེང་མ་ཇེ་ལེགས་སྤྱོད་པའི་གོམས་སྲོལ་ཡོད་པ་དེའང་ཤེས་
ཐུབ།། (ཨ་མདོ་ཁུལ་)
༢༠ གྱོད་ཀླན་ཀ་གཉིས་ཀྱི་མགོ་ཁུངས། རྣག་ཆུ་སེར་གཉིས་ཀྱི་གཞི་མ། རྩོད་གཞི་དང་
འཁྲུག་རྐྱེན་ཚང་མའི་སྣེ་ཁྲིད་དང་འབྱུང་གཞིའི་རྩ་བ་མི་ཆེ་གེ་མོའམ། ཁྱིམ་ཚང་ག་གེ་མོ་
འདི་རང་ལ་ཐུག་ཡོད་ཅེས་པ་ལྟ་བུར་སྤྱོད་པའོ།།
༢༡ གྲོང་གཅིག་པ་ལ་རྐུན་མ་སྡང་། ལུག་གཅིག་པ་ལ་སྦྱང་ཀི་སྡང་། དཔེ་ཉིས་རྩེག་བཀོད་
ནས། ཉུང་ས་དང་དཀོན་ས་ཁོ་ནར་ཆག་སྒོ་དང་བར་ཆད་ཡོང་ཉེན་ཆེ་ཟེར་བའམ། འབྱུང་
བ་ཡིན་ཟེར་བ་སོགས་ལ་སྤྱོད་པ་ཡིན།།



དཔེ་ཉིས་རྩེག་གིས་བརྗོད་དོན་ནན་གྱིས་སྟོན་པ། 167
༢༢ དགོས་རན་དུས་རྒོད་པོ་རི་ལ་ཤོར། རྒྱག་རན་དུས་མེ་མདའ་ཁ་སུ་ཤོར། རྒྱུན་གཏན་
བྱ་ལས་གང་དང་གང་ལ་ཡང་ང་མཁས། ངས་འཇོན་ཞེས་ཁ་ཕོ་སྒྲོག་པའམ། སྐད་གྲགས་
དང་སྤོབས་པ་ཡོད་མཁན་གྱི་མིས། ད་ལྟ་བྱ་ལས་དེ་དང་དེ་ལ་དངོས་སུ་འཇུག་དགོས་
པའི་སྐབས་དེ་ལས་གཡོལ་བའམ། ཡང་ན་ནུས་པ་ཅི་ཡང་འདོན་མི་ཐུབ་པ་ལ་ཟུར་ཟ་བྱེད་
པ་ལྟ་བུ་དེ་རིགས་ལ་སྤྱོད་པ་ཡིན།།
༢༣ དགྲ་ཁར་གྲོག་ཤོར། ཁྱི་ཁར་རུས་ཤོར། དཔེ་ཉིས་རྩེག་འདི་ལྟར་བཀོད་ནས་རང་
ཕྱོགས་ལའང་ཕན་པ་བྱུང་དོགས་ཀྱིས་མ་ཤོར་རྣམ་གསུམ་གྱི་ཕངས་སེམས་བྱེད་ཀྱིན་
འདུག་ཅེས་ཟུར་ཟ་བྱེད་པ་ལྟ་བུར་སྤྱོད་པ་ཡིན།།
༢༤ མགོ་ཐོག་གི་བུམ་པ། ལྕེ་ཐོག་གི་བདུད་རྩི། བརྩི་བཀུར་ཆེ་ཤོས་དང་། བཀའ་གསུང་
དང་ལེན་ཞུ་ས་འདི་ག་རང་ཡིན་ཞེས་བླ་མའམ། དགེ་རྒན་སོགས་ལ་སྤྱོད་པ་མང་ཞིང་། ལ་
ལས་དཔོན་པོར་ངོ་བསྟོད་བྱེད་དུས་ཀྱང་སྤྱོད་མཁན་ཡོད།།
༢༥ མགོ་བོ་རྨོག་གིས་རྨས། དཀོན་གཉེར་སྐུ་འདྲས་མནན། རང་ཉིད་སྐྱོབ་རྒྱུའི་རེ་བ་
བཅོལ་ས་དེ་ལས། རང་ལ་གནོད་འཚེ་ཕོག་བྱུང་ཟེར་བ་དེ་རིགས་ལ་སྤྱོད་པ་ཡིན།།
༢༦ མགོ་ལ་དཔག་པའི་ཞྭ་དང་། ཁ་ལ་དཔག་པའི་སོ། དཔེ་ཉིས་རྩེག་འདི་ཕོ་གཞོན་མོ་
གཞོན་ཚོས་གཉེན་ཟླ་སྒྲིག་སྐབས་རང་ལ་འོས་ཤིང་འཚམ་པ་ཞིག་ཡོད་ཟེར་བའམ། ཡོང་
སྲིད་ཅེས་པ་ལྟ་བུར་སྤྱོད་པ་མང་ཞིང་། ཡང་སྐབས་རེ་འོས་བབ་ཡོད་པ་ཞིག་འཚོལ་
དགོས་ཞེས་པ་ལྟ་བུར་སྤྱད་ཀྱང་ཆོག་པ་ཡིན།།
༢༧ འགྲུལ་པ་འགྲོ་ཁ་དང་། ནད་པ་འཆི་ཁ། ངང་བསྲིངས་དང་། སྒུག་སྡོད་བྱ་རྒྱུའི་ལོང་
ཁོམ་མེད་ཟེར་བ་ལྟ་བུ་དེ་རིགས་ལ་སྤྱོད་པ་ཡིན།།
༢ར འགྲོ་ཝ་མོ་ལྟར་ཕྱིན་རུང་མཇུག་མ་རིང་སྐྱོན། སྡོད་རི་བོང་ལས་ཙོག་ཀྱང་རྣ་བ་རིང་
སྐྱོན། ཞེ་སྡང་ཕྲག་དོག་ཅན་གྱི་ཁོར་ཡུག་ནང་། སེམས་ཆུང་དང་བག་ཡོད་ཇི་ལྟར་བྱས་



16 གཏམ་མཛོད་མེས་པོའི་ཞལ་རྒྱུན།
ནའང་མ་འགྲིག་མ་འཐུས་པའི་ལབ་རྒྱུ་གླེང་རྒྱུ་ནམ་ཡང་རྫོགས་མཐའ་མི་འདུག་ཟེར་བ་ལྟ་
བུར་སྤྱོད་པ་ཡིན།།
༢༩ འགྲོ་ཞི་མི་ལས་མཁས་པ། སྡོད་རི་བོང་ལས་ཙོག་པ། སྙོམས་ཆུང་འགྲོ་བཟོ་སྡོད་
མཁས་ཀྱིས་སུ་ལའང་ཕོག་ཐུག་མི་ཤོར་བ་བྱེད་ཀྱི་ཡོད་ཟེར་བའམ། བྱ་དགོས་ཞེས་པ་ལྟ་
བུར་སྤྱོད་པ་ཡིན།།
༣༠ རྒྱུག་དམྱལ་བ་དང་། རྒྱོབས་ཐ་མགོ ཆ་རྐྱེན་གང་ལ་བལྟོས་པ་མེད་པར་ཅི་གསུང་དེ་
སྒྲུབ་རང་སྲོག་འདོར་ཕོད་པ་བྱ་རྒྱུ་ཟེར་བ་ལྟ་བུར་སྤྱོད་པའོ།།
༣༡ རྔ་དང་འདྲ་བའི་ངོ་གཉིས། སྦྲུལ་དང་འདྲ་བའི་ལྕེ་གཉིས། ཕྱོགས་ཁག་ཕན་ཚུན་ནམ།
ཡང་ན་མི་རེ་རེའི་མདུན་དུ་ངོ་མི་འདྲ་བ་རེ་སྟོན་པ་དང་། ཡིན་མིན་ནམ་བཟང་ངན་སོགས་
སྐད་ཆ་རྦད་དེ་ཕྱིན་ཅི་སློག་སྟེ་ཤོད་མཁན་གྱི་མི་དབྱེན་སྦྱོར་དཀྲུག་ཤིང་རྒྱག་མཁན་ལ་
སྤྱོད་པའི་སྟིང་ཚིག་དྲག་པོ་ཞིག་ཡིན་ནོ།།
༣༢ བརྔམས་ཆེ་ན་སྟག་མོ་མིད་པ་འགག །མཆོངས་ཆེ་ན་སེང་གེ་གན་རྐྱལ་ལོག སྟོབས་
ལྡན་ཅི་འདྲ་ཞིག་ཡིན་ནའང་། བྱ་བ་སྒྲུབ་སྐབས་ཧ་ཅང་ཐལ་ཆེ་དྲགས་ན་མཐའ་འབྲས་
བཟང་པོ་མི་ཡོང་བས་ཕོ་ཚོད་འཛིན་ཤེས་པ་དེ་གལ་ཆེ་བ་ཡིན་ཟེར་བའམ། ཡང་ན་ཧམ་
པ་ཆེ་དྲགས་ཚེ་མཐའ་མཇུག་ཡོང་རྒྱུ་དེ་ལས་མེད་ཅེས་སྙིང་ཚིམ་བཟླ་བ་ལྟ་བུར་སྤྱད་
ནའང་ཆོག་པའོ།།
༣༣ ཆ་ལུགས་མི་གཅིག་སོ་སོ། ཆོས་ལུགས་མི་གཅིག་ཁག་ཁག འཚོ་བའི་སྤྱོད་ཚུལ་
དང༌། བསམ་བློའི་ཁྱེར་སོ་སོགས་གང་གི་ཐད་ནས་ཀྱང་གཅིག་མཐུན་ཡོང་ཐབས་མི་
འདུག་ཟེར་བ་ལྟ་བུ་བཟའ་ཚང་ཐ་དད་བྱེད་དགོས་པའི་རྒྱུ་རྐྱེན་ནམ། གཉེན་སྒྲིག་ཁས་ལེན་
མི་བྱེད་པ་སོགས་ལ་སྤྱོད་དགོས་པ་ཡིན།། (ཨ་མདོ་ཁུལ་)



དཔེ་ཉིས་རྩེག་གིས་བརྗོད་དོན་ནན་གྱིས་སྟོན་པ། 169
༣༤ ཆུ་རྒྱུག་ཤུལ་དང་། གདུང་མ་དྲུད་ཤུལ། སྔར་གྱི་ལམ་སྲོལ་གང་ཡོད་ལྟར་བྱས་པ་
ཡིན་ཟེར་བའམ། ཡང་ན་སྔར་ལམ་གང་དང་གང་ཡོད་པ་འཚོལ་ཞིབ་ཀྱིས་དེ་གཞིར་བཟུང་
བྱ་རྒྱུ་ལས་མ་འདས་ཟེར་བ་ལྟ་བུ་དེ་རིགས་ལ་སྤྱོད་པ་ཡིན།། །
༣༥ ཆུ་དྭངས་དུ་དྭངས་དུ། ཉ་གསལ་དུ་གསལ་དུ། རྙོག་འཛིང་ཆེ་བའི་གནས་ཚུལ་རྣམས་
རེ་རེ་བཞིན་བརྟག་དཔྱད་དང་ཞིབ་འཇུག་བྱས་ན་གང་ཞིག་བདེན། གང་ཞིག་རྫུན་ཡིན་པ་
ཇེ་གསལ་ཇེ་གསལ་དུ་འགྱུར་ཐུབ་པ་ཡོང་ཟེར་བ་ལྟ་བུ་དེ་རིགས་ལ་སྤྱོད་པ་ཡིན།།
༣༦ ཆུ་གཙང་བོ་དཀྲུགས་ནས་མར་མི་ཐོན། རྡོ་གཡམ་བ་གཙིར་ནས་སྣུམ་མི་ཐོན། དོན་
སྙིང་དང་འབྲེལ་བ་མེད་པའི་སྟོང་བཤད་མང་པོ་ཕར་བཤད་ཚུར་བཤད་རྫོགས་རྒྱུ་མེད་པ་
བྱེད་པའམ། ཐ་ན་དོན་མེད་རྩོད་གླེང་ཡང་བྱེད་པ་སོགས་དེ་རིགས་ལ་དགོས་དོན་དང་།
སྙིང་པོ་ཅི་ཡང་མེད་ཟེར་བ་ལྟ་བུ་དེ་རིགས་ལ་སྤྱོད་པ་ཡིན།། (འབྲོག་ཁུལ་)
༣༧ ཆོས་ལམ་རིམ་ཀློག་གིན་ཞེ་སྡང་ཇེ་ཆེ། རྡོ་ཅོང་ཞི་ཟ་བཞིན་ནད་བ་ཇེ་ཐུ། ཕན་ཚུན་
མཐུན་འགྲིག་ཡོང་བའི་དོན་ལ་ཕན་ཆེད་ཐབས་ལམ་དང་སྤྱོད་ཚུལ་མ་ལན་མ་འགྱོད་པ་
ཞིག་བྱས་ན་ཡང་། རེ་འབྲས་སྨིན་རྒྱུ་ཕར་བཞག །དེ་བས་ལྡོག་ཕྱོགས་སུ་འཕེལ་ནས་
གནས་ཚུལ་ཇེ་ཞན་ཇེ་སྡུག་ཏུ་འགྱུར་བཞིན་འདུག་ཟེར་བ་དེ་རིགས་ལ་སྤྱོད་པ་ཡིན།།
༣༨ ཇ་བཀོལ་ན་ཐབ་ཟངས་ཁ་ཁ། མེ་འབུད་ན་དུད་ཁུང་སོ་སོ། ཕན་ཚུན་དབར་གང་དང་
གང་གི་ཐད་ལའང་འབྲེལ་བ་དང་། འདྲ་འདྲེས་རྩ་བ་ནས་མེད་པ་ཁག་ཁག་སོ་སོ་ཡིན་ཟེར་
བ་ལྟ་བུ་དེ་རིགས་ལ་སྤྱོད་པ་ཡིན།།（ཨ་མདོ་ཁུལ་)
༣༩ ཇོ་ལགས་སྐུ་ཐང་མཉེལ་རོགས། ཤ་ཁྱི་རྐང་པ་ཚ་རོགས། རི་དྭགས་གསོད་མི་ཐུབ་
པར་རྔོན་རྒྱག་ཏུ་འགྲོ་བ་ནི་མི་དཀའ་ལས་ཆེ་བ་དང་། རྔོན་ཁྱི་རྐང་པ་ཚ་བ་ལས་འབྲས་བུ་
མེད་ཅེས་དཔེར་བསྟན་ཏེ། དོན་ལ་འགྲུབ་མི་ཐུབ་པའི་བྱ་བར་འབད་རྩོལ་བྱེད་པ་ནི་ངལ་
གྲོན་གྱི་རྒྱུ་ལས་མ་མཆིས་ཟེར་བ་ལྟ་བུར་སྤྱོད་པ་ཡིན།། (ཀོང་པོ་ཁུལ་)



17༠ གཏམ་མཛོད་མེས་པོའི་ཞལ་རྒྱུན།
༤༠ འཇག་མའི་ལ་བཙས། ཤོག་བུའི་དར་ལྕོག ལ་ལ་ལ་བཙས་དང་། དེ་ལ་དར་ལྕོག་
འཛུགས་པ་སོགས་ནི་གནའ་རབས་བོན་ལས་ཆད་པའི་བོད་ཀྱི་ཡུལ་སྲོལ་ཞིག་ཡིན་པ་དེ་
དཔེར་བཞག་པའོ། །དོན་ལ་ཡིད་རྟོན་གཏད་སོ་ཅི་ཡང་མེད་པའི་མི་དང་བྱ་བ་སོགས་ལ་
ཟུར་ཟ་བྱེད་པ་ལྟ་བུ་དེ་རིགས་ལ་སྤྱོད་པ་ཡིན།
༤༡ འཇོག་པར་ཞབས་ར་དང་། འཆང་བར་ལུང་། ཉེར་སྤྱད་དངོས་པོའི་རིགས་ལ་མར་
འཇོག་པའི་ཞབས་ར་དང་། ལག་པ་འཆང་སའི་ལུང་མེད་ན་མི་འགྲིག་པ་དཔེར་བཞག་
སྟེ༑ མི་དང༌། བྱ་བ། གཏམ་བརྗོད་སོགས་གང་ཡིན་རུང་། བརྟེན་སའི་ཁུངས་ལུང་དང་
རྒྱུ་མཚན་ཡོད་དགོས་ཟེར་བ་ལྟ་བུར་སྤྱོད་པ་ཡིན་ཞིང་། མེད་ན་མི་འགྲིག་ཟེར་བ་སོགས་
སྐབས་དང་བསྟུན་ཆོག་པ་ཡིན།།
༤༢ ཉག་ཁའི་སེར་བ། ལུང་མདོའི་ཆུ་ལོག རྟག་པར་གཞན་གྱི་བརྙས་བཅོས་སམ།
འཕྲོག་བཅོམ་བར་ཆད་ཡོང་སླ་བའི་སྡེ་ཚོའམ། ཁྱིམ་ཚང་སོགས་ལ་ཉམས་ཉེས་ཡང་ཡང་
ཕྲད་པ་ཟེར་བ་ལྟ་བུ་དེ་རིགས་ལ་སྤྱོད་པ་ཡིན།། (འབྲོག་ཁུལ་)
༤༣ ཉི་མ་ཇེ་རིང་དང་། རྩམ་པ་ཇེ་ཞིམ། གཙོ་བོ་གཏན་གྲོགས་གཤིས་བཟང་ཞིག་བཙལ་
ན་མི་ཚེ་རིང་པོ་ཇི་ཙམ་བཤིབས་པ་དེ་ཙམ་གྱིས་མཛའ་བརྩེ་ཇེ་ཟབ་ཏུ་འགྲོ་ཟེར་བ་ལྟ་བུར་
སྤྱོད་པར་སྣང་ཞིང་། རྩམ་པ་ནི་བོད་རིགས་ཀྱི་བཟའ་ཆ་གཙོ་བོ་ཇི་ཙམ་ཟོས་རུང་། ཞེ་ཁ་
ལོག་རྒྱུ་མེད་པ་ཞིག་ཡིན་པ་དཔེར་བཀོད་པ་དེས་གསར་འགྲོགས་ཀྱི་ཨ་གསར་གཏན་
ནས་བྱ་མི་ཉན་པ་ཤུགས་ལ་བསྟན་ཡོད་སྙམ།།
༤༤ ཉིན་མོའི་མི་དང་། མཚན་མོའི་ཁྱི། སྤྱི་དོན་ནམ། ཡང་ན་ཁྱིམ་ཚང་གི་དོན་དུ་ཉིན་
མཚན་གང་ལའང་མ་བལྟོས་པར་རང་ནུས་གང་ཡོད་ལྷག་བསམ་ཟོལ་མེད་ཀྱི་སྒོ་ནས་
འབད་བརྩོན་ལྷོད་མེད་བྱས་པ་ཡིན་ཟེར་བ་ལྟ་བུ་དེ་རིགས་ལ་སྤྱོད་པ་ཡིན།།



དཔེ་ཉིས་རྩེག་གིས་བརྗོད་དོན་ནན་གྱིས་སྟོན་པ། 171
༤༥ ཉེ་རིང་མེད་པའི་གཏམ་ཞིག་ཤོད། ཆེ་ཆུང་མེད་པའི་སྐལ་ཞིག་བགོ ངས་ཕན་ཚུན་
གཉིས་ཀ་ལ་ཉེ་རྒྱང་མེད་པའི་བར་འདུམ་ཞིག་བྱ་རྒྱུ་ཡིན་ཟེར་བ་ལྟ་བུའམ། ཡང་ན་ཁྱེད་
རང་གིས་དྲང་བཞག་ཚད་ལྡན་ཞིག་གིས་བར་གཟུ་བྱ་དགོས་ཟེར་བ་སོགས་ལ་སྤྱོད་པ་
དང༌། ཡང་ཚད་མའི་སྐྱེས་བུའམ་ཚད་མའི་སྤྱོད་ཚུལ་ཞེས་པ་འདི་ལྟ་བུ་ལ་བྱ་ཟེར་བ་ལ་
སྤྱད་ཀྱང་ཆོག ། (འབྲོག་ཁུལ་)
༤༦ གཉོམ་ཆུང་གི་མགོ་ལ། སེམས་ཆུང་གི་སྦར་མོ་བཀབ། གོང་འོག་གཡས་གཡོན་
སོགས་སུ་ལའང་ཕོག་ཐུག་མི་འགྲོ་བ་དང་། གང་སར་ཁྲིམས་མཐུན་ལུགས་མཐུན་འགྲོ་
གཟོ་སྡོད་མཁས་ཁོ་ན་བྱེད་པ་ཟེར་བ་ལྟ་བུར་སྤྱོད་པ་ཡིན། བདག་གཞན་དུས་གསུམ་དང་
བྱ་བྱེད་སོགས་སྐབས་དང་བསྟུན་ནས་བསྒྱུར་ཆོག ། །
༤༧ ཏེ་པོའི་ནང་གི་གཟུགས་བཟང་། སྤྲང་པོའི་ནང་གི་སྟོབས་ལྡན། མཆན། འདིར་
གཟུགས་བཟང་ནི་གཟུགས་ཚད་མཐོ་བ་དང་། སྟོབས་ལྡན་ནི་འབྱོར་པ་ལྡན་པར་གོ་དགོས་
ཤིང་། གོ་དོན་ནི་ཞན་པའི་ཁྲོད་ནས་ཅུང་ཟད་ངོ་མཐོ་བ་ཟེར་བ་ལྟ་བུ་དེ་རིགས་ལ་སྤྱོད་པ་
ཡིན་ཞིང་། རང་དང་སྦྱོར་སྐབས་ཁེངས་སྐྱུངས་ཀྱི་ཉམས་དང་། མི་གཞན་ལ་སྦྱར་ན་མཐོང་
ཆུང་གི་རྣམ་པ་མཚོན་གྱི་ཡོད།།
༤༨ གཏམ་ཁ་བྱང་། བྲིས་ལག་བྱང་། མི་ཚེ་ཧྲིལ་པོར་ཁ་མཆུ་རྒྱག་མཁན་གྱི་མིས་བཤད་
པའི་གཏམ་དང་། བྲིས་པའི་ཞུ་གཏུགས་ཀྱི་ཡི་གེར་འདྲ་འདྲ་འགྲིག་འགྲིག་ཁོ་ན་ཡོད་རུང་།
དེ་ལ་ཆ་འཇོག་བྱ་ཐབས་མེད་ཟེར་བ་ལྟ་བུ་དེ་རིགས་ལ་སྤྱོད་པ་ཡིན་འདྲ་སྙམ་པ་དཔྱད་
དགོས།། (ཨ་མདོ་ཁུལ་)
༤༩ གཏམ་ཨ་ཕས་ལབ་རྒྱུ་ཨ་མས། མདའ་བུ་ཚས་རྒྱག་རྒྱུ་བུ་མོས། ཕན་ཚུན་གྱོད་གཞི་
ཟུག་སྐབས། ངས་ཤོད་དགོས་པའི་སྐད་ཆ་དེ་ཕྱིན་ཅི་སློག་ནས་ཁོ་པས་ཚུར་ཤོད་ཀྱིན་
འདུག་ཅེས་དངོས་འབྲེལ་ནད་མི་ཐེག་པ་དེ་ང་ཡིན་ཟེར་བ་ལྟ་བུ་དེ་རིགས་ལ་སྤྱོད་པ་ཡིན་
ཞིང་། དཔེ་འདིར་ཕོ་མོ་འདྲ་མཉམ་མེད་པའི་ཤན་ཆེ་ཙམ་ཞུགས་ཡོད།།



172 གཏམ་མཛོད་མེས་པོའི་ཞལ་རྒྱུན།
༥༠ རྟ་ཁ་ལག་པས་སྒྱུར་དགོས། ཡོབ་ཆེན་རྐང་པས་ནོན་དགོས། རང་ཉིད་སྡེ་ཚན་ཞིག་
གི་འགན་འཁུར་ན། དེའི་ཁོངས་གཏོགས་ཀྱི་མི་དང་བྱ་བའི་ཁ་ལོ་སྒྱུར་ཤེས་པ་ཞིག་དང་།
བཏང་འཛིན་གང་བྱེད་རང་གི་ལག་པར་འཛིན་ཐུབ་པ་ཞིག་བྱ་དགོས་ཟེར་བ་ལྟ་བུ་དེ་
རིགས་ལ་སྤྱོད་པ་ཡིན།། (ཨ་མདོ་ཁུལ་)།
༥༡ རྟ་རྒོད་ཁྲིད་ན་མཐུར་ཐག་རིང་དགོས། སྡོང་རྒན་གཅོད་ན་སྟ་ཡུ་རིང་དགོས། སྤྱི་
ཚོགས་ཐོག་གི་བྱ་བ་ཚང་མ་གཅིག་མ་ཡིན་པས་དམིགས་བསལ་གྱི་བྱ་བར་དམིགས་
བསལ་གྱི་བྱ་ཐབས་རེ་ཡོད་དགོས། དེ་ཡང་བྱ་ཡུལ་དངོས་ཀྱི་གནས་ལུགས་དང་མཐུན་
པའི་བྱ་ཐབས་ཁྱད་པར་བ་ཞིག་འཛིན་ཤེས་པ་བྱ་དགོས་ཟེར་བ་ལྟ་བུར་སྤྱོད་པ་ཡིན།།
༥༢ རྟ་རྒྱུག་ན་རྒྱུག་མཉམ། གུར་རྒྱག་ན་ཁ་སྤྲོད། ཕན་ཚུན་ཕྱོགས་གང་ཐད་ནས་འདྲ་འདྲ་
མཉམ་མཉམ་ཡིན་པས་ཁྱོད་འོག་ལ་ང་འདུག་དགོས་མེད་ཟེར་བ་ལྟ་བུ་དེ་རིགས་ལ་སྤྱོད་
པ་ཡིན་ཞིང་། དཔེ་འདིའི་ཐོག་ནས་བོད་ཀྱི་སྔར་སྲོལ་ལ་རྟ་རྒྱུག་སྔ་རྟིང་དང་། གུར་རྒྱག་ས་
མཐོ་དམའ་དེ་ནི་མི་སོ་སོའི་སྤྱི་ཚོགས་ཀྱི་ཐོབ་ཐང་མཚོན་པའི་རྟགས་མཚན་གལ་ཆེན་པོ་
ཞིག་ལ་བརྩི་བ་གསལ་པོར་མངོན་གྱིན་ཡོད།།
༥༣ རྟ་འདོ་བའི་རྒྱུག་ལམ་བདེ་དགོས། ཁབ་སྐུད་པའི་ཤུལ་ལམ་དྲང་དགོས། བྱ་བ་གང་
དང་གང་བྱེད་ན་ཡང་། དེ་དང་དེའི་དགོས་མཁོ་དང་འཚམ་པའི་མཐུན་རྐྱེན་མི་འདྲ་བ་སོ་
སོར་འཛོམས་དགོས་པ་ཡིན་ཟེར་བ་ལྟ་བུ་དེ་རིགས་ལ་སྤྱོད་པ་ཡིན།། (ཨ་མདོ་ཁུལ་)
༥༤ ལྟས་ངན་ལ་བལྟ་སྐྱོར། དྲི་ངན་ལ་སྣོམ་སྐྱོར། སྔར་བྱས་ཇུས་ཉེས་བྱུང་བའི་བྱ་བ་དེ།
ད་ཆ་བསྐྱར་དུ་བྱེད་འདོད་གཏན་ནས་མེད་ཟེར་བ་ལྟ་བུའམ། ཡང་ན་བཟའ་ཚང་ནང་མ་
མཐུན་པར་བྱེ་བྲལ་བྱ་རྒྱུ་ཟེར་སྐབས་བར་མི་གཉེན་ཚན་གྱིས་བསྐྱར་སྒྲིག་ཡོང་ཐབས་གོ་
སྐོན་བྱེད་པའི་ལན་ལ་འགྲིག་འདོད་མེད་ཟེར་བ་ལྟ་བུར་སྤྱོད་པ་ཡིན།།



དཔེ་ཉིས་རྩེག་གིས་བརྗོད་དོན་ནན་གྱིས་སྟོན་པ། 173
༢༥ སྟག་མཆོངས་སར་རྗེས། ཤིང་རྟ་དྲུད་སར་ཤུལ། བྱ་བ་གང་དང་གང་ཡིན་རུང་། དེ་
དངོས་སུ་བྱས་ཕྱིན་ཆད་གང་བྱས་པའི་རྗེས་དང་ཤུལ་ཞིག་ངེས་པར་སྟོན་རྒྱུ་ཡོད་དགོས་
ཟེར་བ་ལྟ་བུ་དེ་རིགས་ལ་སྐབས་དང་བསྟུན་ནས་སྤྱོད་པ་ཡིན།། །
༥༦ སྟག་དར་མས་སྟག་ཕྲུག་ཁྲིད་ཁྲིད། འབྲོང་བྲེ་ལུས་འབྲོང་ཕྲུག་གསོ་གསོ། སློབ་དཔོན་
གྱིས་སློབ་མའམ། ཡང་ན་ཆེད་ལས་ཀྱི་ཤུལ་འཛིན་པ་སོགས་སློབ་ཁྲིད་སྦྱོང་གསུམ་གང་
ཅིའི་ཐད་ལ་དཀའ་ངལ་དང་། འགྲོ་གྲོན་འཛེམས་མེད་ཀྱི་སྒོ་ནས་གསོ་སྐྱོང་ལྷད་མེད་བྱས་
ཡོད་ཟེར་བ་ལྟ་བུའམ། བྱ་རྒྱུ་ཡིན་དང་བྱེད་ཀྱིན་ཡོད་སོགས་གང་དགོས་ཚིག་གྲོགས་
བསྒྱུར་ན་འགྲིག །(ཨ་མདོ་ཁུལ་)
༥༧ སྟར་ཀ་བྱེད་གཤག །མདའ་མོ་སྟོང་གཤག བཟའ་མིའམ། ཁྱིམ་ཚང་ཐ་དད་བྱེད་
སྐབས་ཕན་ཚུན་ཕྱོགས་གཉིས་ཀར་ཕྱི་ནོར་ནང་རྫས་ཇི་ཡོད་མང་ཉུང་མེད་པར་ཕྱེད་ཀ་
ཏག་ཏག་བགོ་བཤའ་རྒྱག་དགོས་ཟེར་བ་ལ་སྤྱོད་པ་ཡིན།།
༥༨ སྟེར་བའི་ངོ་སོ་དང་། །བཙོངས་པའི་རིན་པ། དངོས་རྫས་གཡར་ནས་ཕྱིར་སྤྲོད་མ་བྱས་
པའམ། བུ་ལོན་མི་འཇལ་བ་སོགས་བྱུང་དུས་སྤྱོད་པ་ཡིན་ཞིང་། རྒྱུ་དངོས་ཕྱིར་སོང་ལ་
ཐོབ་འོས་པའི་ལན་གོང་གསལ་གཉིས་ཀ་མ་བྱུང་ཟེར་བའོ།།
༥༩ ཐོ་རང་ལངས་ནས་གང་ཡོང་། རྫ་ཤང་དཀྲོགས་ནས་གང་ཡོང་། འདི་ནི་བོན་པོ་ལ་འཕྱ་
བའི་གནའ་གཏམ་ཞིག་ཡིན་པ་མཚོན། དུས་ཕྱིས་ནམ་མ་གསལ་གོང་ནས་ལངས་ནའང་།
དོན་གོ་ཅི་ཡང་མ་བྱུང་བའམ། བྱུང་མ་སོང་ཟེར་བའི་མཚར་གཏམ་ལ་སྤྱོད་པ་མང་།།
༦༠ བདེན་པའི་ལྟོ་ཟོས། བདེན་པའི་གོས་གྱོན། རྣམ་པ་ཀུན་ཏུ་ཁྲིམས་མཐུན་ལུགས་
མཐུན་གྱི་འཚོ་བ་སྐྱེལ་བ་ལས། ཁྲིམས་སྲོལ་དང་འགལ་བའི་བྱ་བ་གཏན་ནས་བྱེད་མ་མྱོང་
ཟེར་བ་ལ་སྤྱོད་པ་ཡིན།།



174 གཏམ་མཛོད་མེས་པོའི་ཞལ་རྒྱུན།
༦༡ བདེན་རྫུན་བར་ན་སོར་བཞི། སྐྱིད་སྡུག་བར་ན་གོམ་གང་། ཁྲིམས་ལས་མི་བཙན་པའི་
དུས་སུ་བདེན་པ་རྫུན་པར་འགྱུར་བ་ལ་ཚེགས་མེད་པ་དེ་ལྟ་བུའི་འོག །སྐྱིད་སྡུག་ཇི་ལྟར་
ཡོང་བ་ལའང་གདེང་ཚོད་ཅི་ཡང་མི་འདུག་ཟེར་བ་ལྟ་བུ་དེ་རིགས་ལ་སྤྱོད་པའོ།།
༦༢ མདུད་པ་དགོ་རུས་མི་ཁྲོལ། འཛེར་བ་སྟ་རེས་མི་གསིལ། དགེ་བཤད་སྐྱོན་སྟོན་གྱི་
གོ་གསེད་ཇི་ལྟར་བྱས་ན་ཡང་། ཕན་ཚུན་གྱི་འཁོན་སེམས་མི་ཞི་བ་དང་། འགལ་ཟླ་མི་
སེལ་བ་ཟེར་བ་ལྟ་བུ་དེ་རིགས་ལ་སྤྱོད་པར་སྣང་།། (འབྲོག་ཁུལ་）།
༦༣ མདུན་རྟེན་གྱི་འཁར་བ། རྒྱབ་རྟེན་གྱི་བྲག་རི། རེ་ས་དང་། བརྟེན་ས་གང་ཟེར་ནའང་
ཁྱེད་རང་མ་གཏོགས་གཞན་མེད་ཟེར་བ་ལྟ་བུར་སྤྱོད་པ་ཡིན།།
༦༤ མདུན་བརྟེན་གྱི་འཁར་བ། རྒྱབ་རྟེན་གྱི་སློག་པ། དེ་ནི་འགལ་རྐྱེན་ཀུན་སེལ་བ་དང་།
མཐུན་རྐྱེན་མཐའ་དག་ཡིད་བཞིན་དུ་འགྲུབ་པའི་མགོན་སྐྱབས་ཉག་ཅིག་ཡིན་ཟེར་བ་ལྟ་བུ་
དེ་རིགས་ལ་སྤྱོད་པ་ཡིན།། (ཁམས་ཁུལ་）
༦༥ རྡོ་ཆུང་ཡང་རྫ་གཅོག །མེ་ཆུང་ཡང་ཤིང་འཚིག གནོད་བྱེད་ཀྱི་རིགས་ཆུང་ངུ་ལའང་
སྣང་ཆུང་བྱེད་མི་རུང་བར། འགོ་འབུད་མ་ཐག་ཏུ་དོ་སྣང་དང་། སེལ་ཐབས་བྱེད་དགོས་
ཟེར་བར་སྤྱོད་པ་ཡིན།།
༦༦ སྡིག་ཆེན་དམྱལ་བར་འགྲོ་ཞོར། ཧར་པ་བུ་ལོན་ལེན་ཞོར། ཇུས་ཉེས་སམ། མིང་
ཤས་ཀྱི་གྲགས་པ་ངན་པ་ཞིག་ཁྱབ་ཟིན་པའི་སྐབས་སུ་ཡིད་ཆད་པའམ། འུ་ཐུག་ནས་མུ་
མཐུད་ཡ་ཡུད་ཆེ་བའི་བྱ་བ་ཞིག་བརྩམ་རྒྱུ་ཡིན་ཟེར་བ་ལྟ་བུར་སྤྱོད་པའོ། །ཧར་པ་ནི་ཚོང་
ཉེས་ཤོར་ཏེ་མ་རྩ་སྟོངས་ནས་བུ་ལོན་སྤྲོད་མི་ཐུབ་མཁན་ལ་ཟེར། །
༦༧ སྡིག་པས་སྣུམ་ཐིགས་དང་། སྦལ་བས་ཚྭ་ཐིགས། འབུ་སྲིན་སྡིག་པ་ར་ཚེས་མར་
སྣུམ་གྱི་ཐིགས་པ་དང་། སྦལ་པས་ལན་ཚྭའི་ཐིགས་པ་རྩ་བ་ནས་མི་བཟོད་པ་དེ་དཔེར་
བཞག་སྟེ། བཟོད་བསྲན་མི་ཐུབ་པ་དང་བཟོད་གླགས་མི་འདུག་ཟེར་བར་སྤྱོད་པ་ཡིན།།



དཔེ་ཉིས་རྩེག་གིས་བརྗོད་དོན་ནན་གྱིས་སྟོན་པ། 175
༦༨ སྡོང་བཟང་ལ་འབྲས་བཟང་ཐོགས། སོན་བཟང་ལ་སྨྱུག་བཟང་སྐྱེ། ཕ་མ་བཟང་པོ་ལ་
བུ་ཚ་བཟང་པོ་འོང་བ་དང་། དགེ་རྒན་བཟང་པོ་ལས་དགེ་ཕྲུག་བཟང་པོ་ཐོན་ཐུབ་པ་ཡིན་
ཟེར་བ་ལྟ་བུར་སྤྱོད་པ་ཡིན་ཞིང་། འདི་ལ་རིགས་རྒྱུད་རིང་ལུགས་ཀྱི་ཤུགས་རྐྱེན་ཅུང་
ཟད་ཕོག་ཡོད་པ་ལྟར་སྣང་རུང་། སྒོ་ཕྱུགས་དང་གཅན་གཟན་སོགས་དངོས་ཡོད་ལས་རྒྱུ་
མཚན་མེད་པའང་མིན་སྙམ།།
༦༩ ནམ་མཁའི་བྱ་དཀྲོགས། ས་གཞིའི་འབུ་དཀྲོགས། ཡུལ་མི་དྲག་འབྲིང་དཀྱུས་གསུམ་
ཚང་མར་དོགས་འདྲོག་འཁོས་སུ་མི་ཕེབས་པ་ཡོང་གཞིའི་དོན་རྐྱེན་བཟོས་པ་ལྟ་བུ་ལ་
སྤྱོད་པ་ཡིན།།
༧༠ ནམ་ཟླའི་བབ་ལ་བལྟས་ནས་གྱོན་ལུགས། ཐེ་རྐྱལ་བོངས་ལ་བལྟས་ནས་ཟ་ལུགས།
སྤྱི་ཚོགས་ཀྱི་བྱ་སྤྱོད་གང་ཡིན་རུང་དུས་བབ་དང་བསྟུན་ནས་བྱ་དགོས་པ་དང་། འཚོ་
བ་ལོངས་སུ་སྤྱོད་སྟངས་ནི་རང་ཉིད་ཀྱི་དཔལ་འབྱོར་ཡོང་འབབ་ལ་དཔགས་པ་ཞིག་བྱ་
དགོས་ཞེས་པ་ལྟ་བུར་སྤྱད་ཀྱང་ཆོག་ལ། ཐད་ཀར་ཟས་གོས་སྤྱོད་སྟངས་ལ་གདམས་པར་
གོ་ནའང་འགྲིག །
༧༡ གནམ་སྔོན་མོ་འབབ་རེས་ཐང་རེས། ས་དོག་མོ་སྐྱ་རེས་སྔོ་རེས། སྡེ་ཚོའམ། ཁྱིམ་
ཚང་སོགས་ཕན་ཚུན་ཆགས་སྡང་གིས་གཅིག་ལ་ཇུས་ཉེས་བྱུང་དུས། གཅིག་ཤོས་ཀྱིས་
ལྟད་མོ་བལྟ་བ་ལྟ་བུར་སྤྱི་ཚོགས་ཐོག་སྐྱིད་རེས་དང་སྡུག་རེས་སམ། དར་རེས་གུད་རེས་
སོགས་ཚང་མར་ཡོང་སྲིད་པས་ལྟད་མོ་ཕར་ལྟ་ཚུར་ལྟ་ཡིན་ཟེར་བ་ལྟ་བུར་སྤྱད་ན་ཆོག །
(འབྲོག་ཁུལ་）
༧༢ གནམ་མཚོ་ལ་རབ་དང་། ཐང་ལྷ་ལ་ལ། སྔར་ན་མ་གྲགས་ཤིང་། མི་སྲིད་པའི་གཏམ་
མམ་བྱ་བ་སོགས་རྣ་བར་མི་འགྲོ་བ་ཟེར་བ་ལྟ་བུ་ལ་སྤྱོད་པ་ཡིན།། (འབྲོག་ཁུལ་)



176 གཏམ་མཛོད་མེས་པོའི་ཞལ་རྒྱུན།
༧༣ དཔེ་མེད་ཀྱི་མཆོད་རྟེན་ལ། ལུང་མེད་ཀྱི་རབ་གནས། བཀའ་ཁྲིམས་དང་། ཡིག་
རིགས། ཡུལ་སྲོལ་སོགས་གང་དང་ཡང་མི་མཐུན་པར་རང་སྣང་གང་དྲན་གྱིས་རྩོད་གཞི་
ཁུངས་ལུང་མེད་པ་ཞིག་བཟོས་པ་ཟེར་བ་ལྟ་བུར་སྤྱོད་པ་ཡིན།།
༧༤ སྦོའོ་ལ་བུ་ཚས་རྣམ་ཐར། ནས་ལ་སྦྲང་མས་ཁ་ཏ། ཆ་རྒྱུས་ཞིབ་ཕྲ་ཡོད་པའི་མི་ལ།
རྒྱུས་མངའ་དེ་ཙམ་མེད་མཁན་གྱིས་འདི་འདྲ་དང་དེ་འདྲ་བྱེད་དགོས་ཞེས་ཤོད་པ་ལྟ་བུར་
ཟུར་ཟ་བྱེད་པ་ལ་སྤྱོད་པ་ཡིན།། (གཙང་ཁུལ་)
༧༥ སྤྱང་ཀི་ལ་ཀི་དང་། ལུག་རྫི་ལ་བརྡ། འབྲེལ་ཡོད་སོ་སོར་བརྡ་ལན་དུས་ཐོག་ཏུ་སྤྲད་
པ་ཡིན་ཟེར་བའམ། ཡང་ན་སྤྲོད་དགོས་ཟེར་བ། སྤྲད་མ་བྱུང་ཟེར་བ་སོགས་སྐབས་དོན་
དང་བསྟུན་ནས་ཚིག་མཇུག་བསྒྱུར་ཏེ་སྤྱོད་པ་ཡིན།།
༧༦ སྤྱང་ཀི་ལ་དཀར་ནག་དང་། རྔ་མ་ལ་སྦོམ་ཕྲ་མེད། སྤྱི་ཚོགས་ལ་གནོད་པའི་མི་ངན་
གྱི་རིགས་ལ་བཟང་ངན་དང༌། ཆེ་ཆུང་སོགས་ཀྱི་དབྱེ་བ་ཕྱེ་དགོས་དོན་མེད་པ་ཚང་མར་
རྡུང་རྡེག་གཏོང་དགོས་ཟེར་བ་ལྟ་བུར་སྤྱོད་པ་ཡིན།།
༧༧ སྤྱང་ཀིས་ཤ་ཟ། རྐུན་མས་མནའ་ཟ། དེ་དག་ནི་གདོན་མི་ཟ་བ་ཡིན་པས། མི་གཞན་
གྱིས་བདེན་བདེན་འགྲིག་འགྲིག་གི་སྐད་ཆར་ལམ་སེང་ཡིད་ཆེས་བྱ་མི་ཉན་ཟེར་བ་ལྟ་
བུར་སྤྱོད་པ་ཡིན།།
༧ར ཕུག་མ་ལ་སྔས་དང་། ཡོལ་བ་ལ་རྒྱབ་སྙེས། འདི་ནི་བློ་གཏད་དང་རྒྱབ་རྟེན་བཅོལ་
མི་ཉན་ཟེར་བའམ། ཡང་ན་དེ་འདྲ་མི་ཡོང་བའི་བརྟག་དཔྱད་གདེང་འཁེལ་གཏན་ཏིག་བྱ་
དགོས་ཟེར་བ་སོགས་སྐབས་བསྟུན་ཚིག་གྲོགས་གང་འོས་དང་སྦྱོར་སྲོལ་ཡོད།།
༧༩ ཐོ་ཤ་ཤུག་སྡོང་མི་རྒས། མོ་གྱོད་རྒྱ་མཚོ་མི་སྐམ། ཕན་ཚུན་ཤ་ལན་ཆགས་པའམ།
གྱོད་གཞི་ཐུག་པ་ནི་དུས་ཡུན་ཇི་ཙམ་རིང་པོ་སོང་ན་ཡང་། ཡལ་ཐབས་མེད་པས་མི་
རབས་ནས་རྩོད་ལན་སྤྲོད་རྒྱུ་ཡིན་ཟེར་བ་ལྟ་བུར་སྤྱོད་པའོ།། (ཨ་མདོ་ཁུལ་)



དཔེ་ཉིས་རྩེག་གིས་བརྗོད་དོན་ནན་གྱིས་སྟོན་པ། 177
ར༠ ཕྱི་ཡི་ལྕགས་རི། ནང་ནི་ནོར་བུ། ཁྱུ་ཚོགས་སམ། ཤོག་ཁག་དེའི་ཡོད་ན་མེད་ན་ཨེ་
ཡོད་ནང་གི་དེ་ཡོད་དེ་ཡིན་ཟེར་བ་ལ་སྤྱོད་པ་ཡིན།།
༨༡ ཕྱིན་པ་འགྲུལ་ལ་ཕན་པ། ཟས་པ་ལྟོ་ལ་ཕན་པ། ལས་ཀ་བྱས་པའམ། ཡང་ན་རྒྱུ་
དངུལ་བཏང་བ་སོགས་དམིགས་ཡུལ་ལམ། ཡང་ན་སྤྲོད་དགོས་པའི་ཆད་བུན་གྱི་འཇལ་
གྲངས་ལ་སྨན་པ་ཞིག་དགོས་ཟེར་བ་ལྟ་བུར་སྤྱོད་པ་མང་། །
༨༢ ཕྲ་རབ་སྤུངས་ན་རི་བོ། ཐིགས་པ་བསགས་ན་རྒྱ་མཚོ། ཤེས་ཡོན་ནམ། ཡང་ན་རྒྱུ་
ནོར། སྙན་གྲགས་སོགས་ལེགས་ཆ་གང་དང་གང་ཡིན་རུང་། དུས་དང་རྣམ་པ་ཀུན་ཏུ་
ཆ་ཤས་བྱས་ཏེ་འབད་བརྩོན་རྒྱུན་ཆད་མེད་པར་བྱས་ན། ནམ་ཞིག་གི་ཚེ་མཁས་པའམ།
ཕྱུག་ཆེན། གྲགས་ཅན་སོགས་ཆགས་ཐུབ་པ་ལས། གློ་བུར་དུ་སྟོང་བསམ་འགྲུབ་ཐབས་
མེད་ཟེར་བ་སོགས་ལ་སྤྱོད་པའོ།།
༨༣ བར་གྱི་མི་དང་། མཚམས་ཀྱི་རྡོ། གྱོད་དོན་ནམ་རྩོད་གཞི་སོགས་གང་ཡིན་རུང་མི་
དཔང་དང་། དངོས་དཔང་ཡོད་ཟེར་བའམ། ཡང་ན་དགོས་ཟེར་བ་སོགས་ལ་སྐབས་བསྟུན་
གྱིས་སྤྱོད་པ་ཡིན།།
ར༤ བྱ་བའི་རྒྱལ་པོ་ཐབས་དང་། སྐུད་པའི་རྒྱལ་བོ་འགུག་ཟད། དོན་ཞིག་སྒྲུབ་པའི་དོན་དུ་
ཐབས་བརྒྱ་ཇུས་སྟོང་གིས་བྱ་རྒྱུ་མེད་ན་མ་གཏོགས་ཡོད་ཚད་སྤྱད་ནའང་དམིགས་ཡུལ་
དེ་སྒྲུབ་མ་ཐུབ་པས། ད་ཆ་བྱ་ཐབས་ཟད་དེ་རྫོགས་སོང་ཞེས་པ་ལྟ་བུར་སྤྱོད་པ་ཡིན།།
ར༥ བྱས་པ་རྗེས་མེད། བྱུགས་པ་ཤུལ་མེད། ཕན་འབྲས་ལྡན་པའི་བྱ་བ་མང་པོ་ཞིག་འབད་
པས་བསྒྲུབས་ནའང་བྱས་རྗེས་ཏིལ་འབྲུ་ཙམ་བསྟན་རྒྱུ་མེད་པ་ཆགས་སོང་ཟེར་བ་ལྟ་བུར་
སྤྱོད་པ་མང་། ཚིག་མཇུག་ཏུ་བྱེད་མི་ཉན་ཟེར་བ་སོགས་སྦྱར་ན་གོ་དོན་བསྒྱུར་ཆོག་པ་ནི་
གཞན་དང་མཚུངས།།



178 གཏམ་མཛོད་མེས་པོའི་ཞལ་རྒྱུན།
༨༦ བླ་མའི་ཐུགས་ལའང་མི་འདུག །དཔེ་ཆའི་ནང་ལའང་མི་འདུག དངོས་འབྲེལ་སྤྱི་
ཕན་བྱེད་དགོས་ངེས་ཀྱི་བྱ་བ་ཞིག་ཡིན་ནའང་། གོང་ནས་བྱེད་དགོས་ཟེར་མཁན་ཡང་མི་
འདུག་ལ། གཤམ་ནས་བྱེད་འདོད་བྱེད་མཁན་ཡང་མི་འདུག་ཟེར་བ་ལྟ་བུར་སྤྱོད་པ་ཡིན།།
༨༧ དབྱར་གསུམ་དུ་བ་སྨུག་འདྲེས། དགུན་གསུམ་ཆོན་ཐག་སྣོལ་འདེབས། ཨ་མདོའི་
འབྲོག་ཁུལ་གྱི་གཏམ་དཔེ་སྟེ། ཕན་ཚུན་འབྲལ་མེད་མཉམ་འགྲོགས་ཀྱི་ཁྱིམ་མཚེས་ཡིན་
ཞེས་སྐྱིད་སྡུག་མཉམ་མྱོང་དང༌། བློས་འགེལ་རོགས་རེས་དགོས་པ་མཚོན་གྱི་ཡོད།།
(འབྲོག་ཁུལ་)
རར འབུ་ནག་རྭ་ཅོ་ཅན་ལ་འབྲོང་མི་ཟེར། སྦྲང་མ་ཐིག་ལེ་ཅན་ལ་སྟག་མི་ཟེར། སྟབས་
ལེགས་ནས་རྒྱལ་ཁ་ཕྲན་བུ་ཐོབ་པ་ལ་དཔའ་བོ་མི་ཟེར་ལ། སྟེས་དབང་གི་ལམ་འགྲོ་
རྒྱུགས་པ་ལ་འཇོན་པོ་མི་ཟེར་ཞེས་པ་ལྟ་བུ་དེ་རིགས་ལ་སྤྱོད་པ་ཡིན།། (འབྲོག་ཁུལ་)
༨༩ རྦབ་རྡོ་འདྲིལ་སར་གཡང་། རླངས་པ་ལངས་སར་མཚོ། ཆག་སྒོ་དང་གྱོད་གཞི་
སོགས་ཆགས་པར་དེ་འབྱུང་བའི་རྒྱུ་རྐྱེན་ཞིག་ཡོད་པ་དེ་ཞིབ་བརྩོད་བྱ་དགོས་ཟེར་བ་ལྟ་
བུར་སྤྱོད་པའོ།།
༩༠ མང་ཉུང་བྲེ་ལ་འཇལ། ཡང་ལྕི་སྲང་ལ་འདེགས། ཕན་ཚུན་གཉིས་ཀྱི་བར་ལ་བདེན་
པ་མང་ཉུང་དང་། ཉེས་པ་ཆེ་ཆུང་ངམ། ཡང་ན་བློ་གྲོས་སམ། སྙིང་སྟོབས། ཤེས་ཡོན།
འཇོན་ཐང་སོགས་གང་གི་ཐད་ལ་འགྲན་ཟླ་བྱས་ཀྱང་ཆོག་ཅེས་ཤུགས་ཀྱིས་ཁྱོད་ལས་
ང་མི་ཞན་ཟེར་བ་ལྟ་བུར་སྤྱོད་པ་དང་། ཡང་ཁྱོད་ལ་གང་འདྲ་ཡོད་མེད་ངས་ཚོད་ལོན་གྱི་
ཡོད་ཟེར་བར་སྤྱད་ཀྱང་ཆོག་གོ།
༩༡ མར་ཁུ་མེ་ཐོག་ནས་བཀག །ཀོ་བ་ཆུ་ནང་དུ་སྐྱོངས། བྱ་བ་གང་ཡིན་རུང་དེ་ས་དེ་ཐོག་
ཏུ་ལམ་སེང་ཐག་བཅད་ནས་སྒྲུབ་དགོས་པ་ལས། ཉིན་འགྱངས་ཞག་འབུད་བྱས་ན་འགྱུར་
བ་དང་རྙོག་གཞི་དཀའ་ངལ་སོགས་ཡོང་སྲིད་ཅེས་པ་ལྟ་བུ་དེ་རིགས་ལ་སྤྱོད་པ་ཡིན།།



དཔེ་ཉིས་རྩེག་གིས་བརྗོད་དོན་ནན་གྱིས་སྟོན་པ། 179
༢ མར་ཁུ་ལ་རྡོར་དང་། ཚེར་མ་ལ་རྣོ། འདང་ངེས་ཡོད་བཞིན་དུ་ད་དུང་བསྐྱར་ལྡབ་ཡང་
ལྡབ་ཏུ་སྣོན་པ་ནི་དགོས་པ་རྩ་བ་ནས་མེད་ཅེས་པ་ལྟ་བུར་སྤྱོད་པ་དང་། ཡང་ཡོད་པ་ལ་
ཡོད་གཅིག་གམ། མེད་པ་ལ་མེད་གཅིག་རེད་ཟེར་བར་སྤྱད་ཀྱང་ཆོག་པ་ཙམ་མོ།།
༩༣ མི་གོ་བ་ཅན་ལ་ཚིག་གཅིག །རྟ་གོམ་འགྲོས་ཅན་ལ་ལྕག་གཅིག གནད་དོན་གལ་ཆེ་
གོ་གསེད་དམ། གོ་སྐོན་སློབ་གསོ་བྱེད་སྐབས་བསྐྱར་བཤད་ཡང་བཤད་བྱ་དགོས་དོན་མེད་
པར་ཁྱེད་ཀྱིས་བསམ་བློ་གཏོང་ཐུབ་ངེས་ཡིན་ཟེར་བ་ལྟ་བུར་སྤྱོད་པ་ཡིན།། (འབྲོག་ཁུལ་)
༩༤ མི་ཆུང་ལ་བསྐུལ་བདེ། རྟ་ཆུང་ལ་བཞོན་བདེ། མི་གཞན་གྱིས་མཐོང་ཆུང་དང་བརྙས་
བཅོས་བྱེད་པ་འཁུར་མི་ཐུབ་པའི་རྣམ་འགྱུར་མཚོན་པར་བྱེད་པ་ལ་སྤྱོད་པ་ཡིན།།
༩༥ མི་བོའི་ངོ་ཐོག །རྟ་ཕོའི་སྒྲ་ཐོག རང་ཉིད་ལ་འཁྲིས་པའི་ལས་འགན་དེ་འབད་བརྩོན་
ལྡབ་བརྒྱས་ལེགས་སྒྲུབ་བྱེད་པ་ལས། ཞབས་འདྲེན་རྩ་བ་ནས་ཞུ་རྒྱུ་མེད་ཅེས་བསྐུལ་
མ་གཏོང་བའམ། ཡང་ན་ཞབས་འདྲེན་ཞུ་ཡི་མིན་ཞེས་ཁས་ལེན་བྱེད་པ་སོགས་ལ་སྤྱོད་
ཅིང་། དེ་མིན་མི་ཚང་མ་གཅིག་འདྲ་མ་ཡིན་པས་སོ་སོའི་བྱ་སྤྱོད་དངོས་ལ་བལྟ་དགོས་
ཟེར་འདྲར་སྤྱད་ཀྱང་ཆོག །
ཝ༦ མི་མིང་ཅན། རྟ་གདོང་ཅན། གླེང་བྱའི་མི་དེ་ནི་སྤྱིར་བཏང་མ་ཡིན་པར་ཀུན་ཤེས་ཡོངས་
གྲགས་ཅན་མི་སྣ་སུ་དང་ཡང་ནོར་ཐབས་མེད་པ་ཞིག་ཡིན་ཞེས་པ་ལྟ་བུར་སྤྱོད་པ་ཡིན།།
༤༧ མིག་ནང་གི་གྲ་མ་དང་། ཤ་ནང་གི་ཚེར་མ། གཞན་དང་མི་འདྲ་བའི་དམིགས་བསལ་
གྱི་སྡང་ཟུག་བཟོད་པར་དཀའ་བ་བྱེད་ཀྱི་འདུག་ཅེས་པ་ལྟ་བུར་སྤྱོད་པ་ཡིན།།
༩༨ མུན་ནག་མདའ་འཕེན་ལྷའི་སྤྱན། ལོང་བས་རྡོ་འཕེན་ཀླུའི་མགོ སྤྱི་ཚོགས་ཀྱི་ཤེས་
བྱ་ཅི་ཡང་མེད་པར་རང་སྣང་གང་དྲན་གྱི་སྐད་ཆ་ཁ་ནས་གང་ཐོན་བཤད་ན། གོང་རིམ་ལ་
ཕོག་ཐུག་དང་། གཉེན་ཉེ་བར་གོ་ལོང་སོགས་བཟོ་བའི་རྒྱུར་འགྲོ་ཉེན་ཡོད་ཟེར་བ་ལྟ་བུར་
སྤྱོད་པ་ཡིན།། (འབྲོག་ཁུལ་)



180 གཏམ་མཛོད་མེས་པོའི་ཞལ་རྒྱུན།
༩༩ མེ་ཁག་ཁག་དང་། དུ་བ་སོ་སོ། མི་དང་བྱ་བ་གང་ཡིན་རུང་། དེ་གཉིས་ཕན་ཚུན་
འབྲེལ་བ་རྩ་བ་ནས་མེད་ཟེར་བ་ལྟ་བུར་སྤྱོད་པ་ཡིན།།
༡༠༠ མེ་ཏོག་ཆུང་ཡང་མཆོད་རྫས། གུར་ཀུམ་ཉུང་ཡང་སྨན་རྫས། ཕན་ཚུན་ལག་རྟགས་
སྤྱོད་དུས་དངོས་རྫས་རིན་ཐང་ཆེན་པོ་མེད་ཀྱང་། ལྷག་བསམ་རྣམ་དག་མཚོན་བྱེད་ཡིན་
པས་དགྱེས་བཞེས་གནང་རོགས་ཟེར་བ་ལྟ་བུའི་སྐབས་སྤྱོད་པ་ཡིན།།
༡༠༡ མེ་དུ་བ་མེད་པར་གཏོང་མི་ཤེས། ཆུ་རླངས་པ་མེད་པར་བསྐོལ་མི་ཤེས། དངོས་པོའི་
གཤིས་ལུགས་བཅོས་སུ་མེད་པ་དེ་དག་དྲངས་ནས་མི་སྒྲུབ་པའི་ལས་འགན་དང་། མི་
འོས་པའི་དགོས་འདུན་འདོན་པ་ལ་ཕར་རྒོལ་བྱེད་ཕྱིར་སྤྱོད་པ་ཡིན་ནོ།།
༡༠༢ མེ་རང་ཤི་དང་། དུ་བ་རང་ཡལ། འཁྲུག་གཞིའམ་དོན་རྐྱེན་ཞིག་ཆགས་ན་ཡང་།
རྒྱུ་རྐྱེན་གང་རུང་ལ་བརྟེན་ནས་གནད་དོན་ཚབས་ཆེར་མ་གྱུར་པ་མ་ཟད། ཕན་ཚུན་རང་
རྟོགས་ཀྱི་ལབ་གླེང་གཞི་མེད་དུ་གྱུར་པ་ལྟ་བུ་ལ་སྤྱོད་པ་ཡིན།།
༡༠༣ དམག་ཁས་བླངས། མདུང་རྐེད་གཟེར། གྱོད་གཞི་འདིའི་སྐོར་ལ་ཁྱོད་རང་གིས་
འགན་ཡོངས་རྫོགས་བླངས་ནས་ཆེད་དུ་ཐོན་ཡོང་བ་རེད་ཟེར་བ་ལྟ་བུར་སྤྱོད་པ་མང་ཞིང་།
བྱེད་མི་ཉན་དང་། བྱས་མེད་ཟེར་བ་སོགས་སྐབས་བསྟུན་ཚིག་གྲོགས་ཀྱིས་འགྱུར་འགྲོ་བ་
ནི་གཞན་དང་འདྲ།།
༡༠༤ དམའ་ཉེ་བས་ཕབ། མགོ་གསེར་སྐུས་བཅག ཡོང་མི་སྲིད་པ་དང་། འབྱུང་མི་འོས་
པའི་བྱ་བ་ཞིག་ཡིན་ཞེས་པ་ལྟ་བུར་སྤྱོད་པའོ།།
༡༠༥ རྨ་ཆུ་མ་རིག་ན་སྐོམ་མི་སོད། ཇོ་བོ་མ་མཇལ་ན་སེམས་མི་བདེ། གྱོད་དོན་ལྟ་བུ་
ཞིག་ཡིན་ན། ཁྲིམས་ས་གོང་མ་རང་ལ་གཏུག་རྒྱུ་དང་། ཁྲིམས་དཔོན་ངོ་མ་རང་ལ་མ་
ཞུས་པར་ཐབས་མེད་ཟེར་བ་ལྟ་བུ་དེ་རིགས་ལ་སྤྱོད་པར་སྣང་།། (ཨ་མདོ་ཁུལ་)



དཔེ་ཉིས་རྩེག་གིས་བརྗོད་དོན་ནན་གྱིས་སྟོན་པ། 181
༡༠༦ རྨ་ཆེ་ན་བཅོས་བདེ། རལ་ཆེ་ན་ཚེམ་བདེ། སྡེ་ཚོའམ། ཡང་ན་ཁྱིམ་ཚང་སྟེ་ཕན་ཚུན་
བར་ལ་ལབ་གླེང་རྩོད་གཞི་ཆགས་སྐབས། འཁྲུགས་འཛིངས་སོགས་དེ་བས་ཚབས་ཆེ་རུ་
གཏོང་དགོས་ཟེར་བ་ལྟ་བུར་སྤྱོད་པ་ཡིན།།
༡༠༧ སྨ་རས་ཐག་པ་དང་། སྤེན་མས་མདའ་མི་ཉན། མི་དང་བྱ་བ་གང་ལ་བཤད་རུང་། དེ་
ནི་དོན་དེ་འགྲུབ་པའི་རྒྱུ་ཆ་རྩ་བ་ནས་མ་ཡིན་ཟེར་བ་ལྟ་བུར་སྤྱོད་པ་ཡིན།།
༡༠༨ ཙན་དན་གྱིས་གོ་གཡོག །གོས་ཆེན་གྱིས་ཐབས་ཕྱིས། མི་གོ་གནས་སམ། སྙན་
གྲགས་ཅན་སོགས་ལ་སྤྱིར་བཏང་གི་བྱ་བ་་དེ་འདྲ་གནང་རོགས་ཞུ་སྐབས་སྤྱོད་པ་མང་
ཞིང་། སྤྱིར་ན་མི་གཞན་ལ་བྱ་གཞག་རེ་བཅོལ་བྱེད་དགོས་བྱུང་སྐབས་ཁ་ཡག་དེ་ལྟར་
ཤོད་མཁན་ཡང་ཡོད།།
༡༠༩ ཚ་བོ་དགོས་དུས་རླངས་པ་ཚུབ་ཚུབ། གྲང་མོ་དགོས་དུས་འཁྱགས་རོམ་ཆིལ་ཆིལ།
བོད་རྙིང་པར་དབང་སྒྱུར་པས་བྲན་གཡོག་ལ་སྡུག་ལས་སྣ་ཚོགས་བསྐུལ་ཏེ་རང་སྣང་གང་
ཤར་ཤོད་པ་དེ་བཞིན་དུ་སྒྲུབ་དགོས་ཀྱི་ཡོད་ཟེར་བ་ལྟ་བུར་སྤྱོད་པ་མང་། གཞན་ཡང་གང་
དགོས་དེ་སྒྲུབ་བྱེད་པ་ཞེས་པར་སྤྱད་ནའང་ཆོག ། །
༡༡༠ ཚིག་གསུམ་དར་གྱི་མདུད་པ། མི་འགྱུར་རྡོ་ཐོག་ཡི་གེ ཕན་ཚུན་ཁ་དན་བྱས་པའམ།
ཆོད་ཡིག་བཞག་པ་སོགས་གང་ཡིན་རུང་། ནང་དོན་དེ་ལས་འགྱུར་བ་སྤུ་ཙམ་ཡང་གཏོང་
གི་མིན་ཞེས་པའམ། གཏོང་མི་ཉན་ཟེར་བ་སོགས་ལ་སྤྱོད་པ་ཡིན།། (མདོ་ཁམས་ཁུལ་)
༡༡༡ ཚིག་གསུམ་མ་བཤད་པར་ལྕེ་དང་། གོམ་གསུམ་མ་སྨོས་པར་ཧྥ། བདེན་རྫུན་ནམ།
ཡིན་མིན་གྱི་བདར་ཤ་མ་བཅད་པར་མུན་ཐོམ་མམ། བཙན་ཤེད་སོགས་ཀྱི་སྒོ་ནས་ཐག་
གཅོད་བྱེད་པ་ཁུར་མི་ཐུབ་ཟེར་བ་ལྟ་བུར་སྤྱོད་པ་ཡིན།།
༡༡༢ ཚོང་པ་སྡོད་འདོད་དང་། བོང་བུ་ཉལ་འདོད། ཕན་ཚུན་ཕྱོགས་གཉིས་ཀྱི་བསམ་ཚུལ་
གཅིག་པ་ཡིན་པའམ། ཡང་ན་འདོད་མོས་གཅིག་གྱུར་བྱུང་བ་ཞེས་པ་ལྟ་བུར་སྤྱོད་པ་ཡིན།།



182 གཏམ་མཛོད་མེས་པོའི་ཞལ་རྒྱུན།
༡༡༣ མཛུབ་ཆད་ཀྱིས་གནམ་དང་། ཤོ་རས་ཀྱིས་མེ། མི་ཉམ་ཆུང་ལ་བདེན་པ་ཡོད་ནའང་
གྱོད་གཞི་ཁྲིམས་གཏུགས་བྱས་ཀྱང་རྒྱལ་ཁ་འཐོབ་མི་སྲིད་ཅེས་པ་ལྟ་བུར་སྤྱོད་པ་མང་
ཞིང་། སྐབས་རེ་ཁྱེད་རང་གི་ཁ་ཐབས་དེ་ལྟ་བུ་ལས་མེད་པར་དོན་ཆེན་སྒྲུབ་མི་ཐུབ་ཟེར་
བ་ལྟ་བུར་མཐོང་ཆུང་གི་རྣམ་པས་སྤྱོད་པའང་ཡོད།།
༡༡༤ མཛུབ་མོ་ལྔ་པོ་སྤུན་ཡིན། ལག་པའི་ཕྱི་ནང་ཤ་ཡིན། གཉེན་ཉེའམ། གྲོགས་པོ་བློ་
དཀར་སོགས་ལ་ང་ཚོ་ཁྱིམ་ཚང་གཅིག་པ་དང་ཁྱད་པར་མེད་ཟེར་བ་ལྟ་བུར་སྤྱོད་པའི་ཨ་
མདོ་ཁུལ་གྱི་གཏམ་དཔེ་ཞིག་ཡིན།།
༡༡༥ མཛུབ་མོས་གནམ་མི་ཐིག །སྙུང་བུས་རྡོ་མི་ཐིག རང་ལ་བདེན་པ་ཡོད་ནའང་།
འབྱོར་སྟོབས་དང་དབང་ཤུགས་སོགས་ཀྱི་ཆ་རྐྱེན་མེད་པ་ཡིན་ན། ནུས་པ་གང་ཡང་ཐོན་
མི་ཐུབ་ཟེར་བ་ལྟ་བུར་སྤྱོད་པའོ།། །
༡༡༦ རྫ་ཁྲ་ཡག་ཡན་ན་གངས་ཡོད། གངས་དཀར་པོའི་ཡན་ན་གནམ་ཡོད། དཔོན་པོའམ།
འགོ་པ་གཅིག་གི་གོང་ན་དེ་ལས་ཆེ་བ་རིམ་པ་བཞིན་ཡོད་ཅེས་ས་གནས་ཀྱི་འགོ་དཔོན་
ཆུང་ཆུང་ལ་ཧ་ལས་རྒྱུ་མེད་ཟེར་བ་ལྟ་བུར་སྤྱོད་པའི་ཨ་མདོ་ཁུལ་གྱི་གཏམ་དཔེ་ཡིན། དེ་
བཞིན་མཁས་པ་འདྲ་བ་ལ་ཡང་སྤྱད་ན་ཆོག །
༡༡༧ རྫ་མ་གང་ལ་ཚོས་ལོང་། གཞོང་པ་གང་ལ་གྲང་ལོང་། བྱ་བ་གང་དང་གང་ལའང་བྱེད་
ལོང་སྤྱོད་ལོང་སྟེ། དགོས་ངེས་ཀྱི་དུས་ཚོད་རེ་ངེས་པར་དགོས་པ་ཡིན་ཟེར་བ་ལྟ་བུར་
སྤྱོད་པ་ཡིན།།
༡༡༨ རྫ་ལ་མགོ་སྐོར། སྤང་ལ་ཐོག་ཐུག གོང་རིམ་ལ་མགོ་སྐོར་བཏང་། གཤམ་རིམ་ལ་
མགོ་གནོན་བྱེད་མཁན་ཟེར་བ་ལྟ་བུར་སྤྱོད་པ་ཡིན།། (འབྲོག་ཁུལ་）
༡༡༩ ཞྭ་མོ་འདི་ག་གྱོན་ནས། ཕྱག་འབུལ་འདི་ག་ཞུས་ཡོད། ཉམས་མྱོང་འདི་རང་ལ་
བརྟེན་ནས། ཐབས་ཤེས་འདི་རང་སྤྱད་དེ་གནད་དོན་ཐག་གཅོད་བྱེད་ཀྱི་ཡོད་ཅེས་མི་
གཞན་གྱིས་བྱ་ཐབས་བསྟན་པ་དེ་དང་ལེན་མི་བྱེད་ཅེས་པ་ལྟ་བུར་སྤྱོད་པ་ཡིན།།



དཔེ་ཉིས་རྩེག་གིས་བརྗོད་དོན་ནན་གྱིས་སྟོན་པ། 183
༡༢༠ ཞྭ་དམའ་ས་ནས་བླངས་ཏེ་མཐོ་སར་བསྐྱལ། རྡོ་གཟར་ས་ནས་བླངས་ཏེ་བདེ་སར་
བཞག རང་ངོས་ནས་བྱ་བ་འོས་ཤིང་འཚམ་ལ། ཕན་པ་ལྡན་པ་ཤ་སྟག་ལག་ལེན་བྱས་པ་
ཡིན་ཞེས་པ་ལྟ་བུ་ལ་སྤྱོད་པར་སྣང་།།(འབྲོག་ཁུལ་)
༡༢༡ ཞིང་འདེབས་ན་གཤོལ་དགོས། ནས་འཕྱར་ན་རླུང་དགོས། བྱ་བ་གང་དང་གང་ཞིག་
སྒྲུབ་དགོས་ནའང་དེ་ལ་དགོས་ངེས་ཀྱི་ཆ་རྐྱེན་འཛོམས་དགོས་པ་ལས། རང་སྣང་གང་
ཤར་ལྟར་ལམ་སེང་བསྒྲུབ་རྒྱུའི་འཚབ་འཚུབ་ཀྱི་བསམ་བློ་གཏོང་མི་རུང་ཞེས་པ་ལྟ་བུར་
སྤྱོད་པའོ།། །
༡༢༢ བཞི་བརྒྱ་ནད་ཀྱི་འབྱུང་གཞི། དམར་ནག་དུག་གི་ས་བོན། རྩོད་གཞིའམ་གྱོད་དོན་
ཡོངས་ཀྱི་རྩ་བ་མིའམ། ཡང་ན་བྱ་བ་ག་གེ་མོ་འདི་ལ་ཐུག་ཡོད་ཟེར་བ་ལྟ་བུ་ལ་སྤྱོད་པ་
ཡིན་ནོ།། (ཁམས་ཁུལ་)
༡༢༣ ཟོས་ཟོས་པས་ཁ་བསྙོགས། བྱིན་བྱིན་པས་ལམ་བྱང་། གོང་རིམ་ལ་པད་ལད་འཁྲབ་
ནས། གཤམ་འོག་གང་ས་གང་ལ་ཟ་བེད་བརྡབས་གསིག་ཁོ་ན་བཏང་སྟེ་འཚོ་ཐབས་བྱེད་
མཁན་ངན་པ་ལང་ཤོར་དེ་རིགས་ལ་སྤྱོད་པའི་དམོད་ཚིག་ཅིག་ཡིན།།
༡༢༤ གཟུགས་ཆུང་ཡང་གསེར་གྱི་ཐིགས་པ། ཉག་ཕྲ་ཡང་སྟོང་སྐུད་སུམ་སྒྲིལ། ཕྱིའི་མདོག་
བཟང་ངན་ཁོ་ནར་བལྟ་རྒྱུ་མེད་པར་ངོ་བོ་རྟོགས་དགོས་ཟེར་བ་ལྟ་བུའམ། ཡང་ན་ང་ཉམ་ཆུང་
ལྟ་བུར་བརྩི་རུང་ཕམ་ཁ་རྩ་བ་ནས་འཁུར་མི་ཐུབ་ཅེས་པ་འདྲ་བར་སྤྱོད་མཁན་ཡང་ཡོད།།
༡༢༥ བཟང་བྱས་པ་ངན་དུ་གྱུར། ཇ་བླུག་པ་གཅིན་ལ་གྱུར། ཕྱོགས་གཅིག་ནས་བསམ་
པ་རྣམ་དག་གིས་ཕན་པའི་ལས་བཟང་བྱས་ནའང་། ཕྱོགས་གཞན་དེས་སྐྱོན་དང་ངན་བྱས་
པར་མཐོང་གི་འདུག་ཟེར་བ་ལྟ་བུར་སྤྱོད་པར་སྣང་།།（ཨ་མདོ་ཁུལ་)
༡༢༦ བཟའ་སའི་ཁ་བཀག །འགྲོ་སའི་ལམ་བཀག འཚོ་བ་དང་ཐོན་སྐྱེད་སོགས་གང་
སར་འགུལ་བསྐྱོད་བྱེད་ས་མེད་པ་བཟོས་བྱུང་ཟེར་བ་ལྟ་བུར་སྤྱོད་པ་ཡིན།།



184 གཏམ་མཛོད་མེས་པོའི་ཞལ་རྒྱུན།
༡༢༧ གཡག་མ་བཤས་ཀོ་ཚད་ཐང་ལ་འབྲི། རྟ་མ་དེད་བགོ་བཤའ་རི་ནས་རྒྱག བྱ་བ་ཅི་
ཡང་མ་བྱས་གོང་ལ་དེའི་གྲུབ་འབྲས་དང་ཡོང་འབབ་བེད་སྤྱོད་བྱེད་སྟངས་སོགས་ལ་གྲོས་
མོལ་དང་རྩོད་པ་བྱེད་པ་དེ་རིགས་ལ་སྤྱོད་པའི་འཕྱ་དམོད་ཀྱི་གཏམ་དཔེ་ཞིག་ཡིན།
༡༢༨ གཡག་ལ་མ་སླེབས་རྩིད་པའི་ཞོལ་ཞོལ། འབྲི་ལ་མ་སླེབས་འོ་མའི་འཇོལ་འཇོལ།
ན་ཚོད་དམ། གོ་གནས། ཐོབ་ཐང་། མཚན་སྙན་སོགས་ངེས་ཅན་ཞིག་ལ་མ་སླེབས་གོང་
ནས། དེ་དང་དེར་སླེབས་པ་ལྟ་བུའི་དྲེགས་ཉམས་སྟོན་གྱིན་འདུག་ཟེར་བ་ལྟ་བུ་ལ་སྤྱོད་
པ་ཡིན།།
༡༢༩ གཡུ་བསྡུར་དགོས། རྟ་གཅག་དགོས། བྱ་དངོས་གང་དང་གང་ལའང་རང་གི་ངོ་བོ་
དང་བསྟུན་པའི་བརྟག་དཔྱད་ཞིབ་འཇུག་སོ་སོར་ནན་ཏན་བྱ་དགོས་ཞེས་པ་ལྟ་བུར་སྤྱོད་
ཅིང་། སྐབས་རེ་ནི་གང་ཞིག་ཡིན་རུང་འགྲན་རྩོད་ཀྱི་ནང་ནས་ཐོན་པ་བྱེད་དགོས་ཟེར་བར་
སྤྱད་ནའང་འགྲིག །
༡༣༠ ར་ཚང་ནང་དུ་གཟིག་དང་། སྨན་ཁུག་ནང་དུ་དུག མཐུན་ཐབས་མེད་པ་གཉིས་གལ་
ཏེ་མཉམ་དུ་གཤིབ་དགོས་བྱུང་ན། ཆག་སྒོ་ཆེན་པོ་ཞིག་བཟོ་རྒྱུ་ལས། གཞན་གང་ཡང་
ཡོང་མི་སྲིད་ཟེར་བ་ལྟ་བུར་སྤྱོད་པའོ།།
༡༣༡ ར་ཚེ་ཟད་འཕར་བའི་སྒོ་རྩ། འབུ་ཚེ་ཟད་གྲོག་མའི་སྒོ་རྩ། རང་གིས་རང་འཕུང་བའི་
ལམ་དུ་སྐྱེལ་བ་ལས། འབྲས་བུ་བཟང་པོ་ཅི་ཡང་འཐོབ་མི་ཐུབ་ཟེར་བ་ལྟ་བུར་སྤྱོད་ཅིང་།
སྐབས་རེ་ཁྱོད་ཀྱིས་ང་ལ་ཁ་གཏད་བཅར་ན་ཕམ་ཉེས་ཆེན་པོ་ཉོ་རྒྱུ་རེད་ཅེས་པར་ཡང་
སྤྱོད་མཁན་ཡོད།།
༡༣༢ ར་བསད་ན་ལུག་འདར། ཁྱི་བརྡུངས་ན་ཐག་སྐྲག ཉེས་ཅན་གཅིག་ལ་སྲོག་
ཁྲིམས་གཅོད་པ་དེས་ཉེས་གཞུག་མང་པོ་བཀག་འགོག་བྱེད་ཐུབ་པ་ཡིན་ཞེས་པ་ལྟ་
བུར་སྤྱོད་པ་ཡིན།།



དཔེ་ཉིས་རྩེག་གིས་བརྗོད་དོན་ནན་གྱིས་སྟོན་པ། 185
༡༣༣ རང་གིས་རང་ལ་བྱིན་གྱིས་བརླབས། རྐང་བས་མགོ་ལ་བྱིན་གྱིས་བརླབས། རང་
ཉིད་ཀྱི་ཤོད་སྟངས་སམ། བྱེད་སྟངས་ཀྱིས་རང་ལ་དམའ་ཕབ་པའམ། རང་གི་མཚང་བཏོན་
པ་ཡིན་ཟེར་བ་ལྟ་བུར་སྤྱོད་པར་སྣང་།།
༡༣༤ རི་ངན་གྱི་རྩྭ་མི་ཞིམ། ས་ངན་གྱི་ཆུ་མི་ཞིམ། སྔར་འཁོན་ཞེ་འཛིན་ཡོད་པའི་ཁྱིམ་
ཚང་ངམ། སྡེ་ཤོག་སོགས་ཀྱི་བུ་དང་བུ་མོ་ཕན་ཚུན་གཉིས་མོས་ཀྱི་གཉེན་སྒྲིག་པ་ལྟ་བུར་
ཕ་མའམ་སྡེ་ཤོག་གི་འགོ་པ། ཡང་ན་རྒན་རབས་སོགས་ཀྱིས་ཁྱིམ་ཚང་དེའམ། སྡེ་ཤོག་
དེའི་བུ་རྒྱུད་ཡིན་ན་འགྲིག་པོ་ཞིག་མི་ཡོང་ཟེར་བ་ལྟ་བུར་སྤྱོད་པའོ།།
༡༣༥ རི་དེ་ལ་འཁོར་བའི་རི་དྭགས། ཆུ་དེ་ལ་འཁོར་བའི་ཉ་སྲམ། ཁྱིམ་ཚང་ངམ། སྡེ་
ཤོག་སོགས་གང་ཡིན་རུང་ཐད་ཀའི་འབྲེལ་བ་མེད་ན་ཡང་། དེ་དང་དེའི་གཅིག་ལ་གཉིས་
བརྒྱུད་ཀྱི་རང་ཕྱོགས་སུ་གཏོགས་པ་ཞིག་ཡིན་ཟེར་བ་ལྟ་བུར་སྤྱོད་པ་ཡིན།།
༡༣༦ * རི་སྨུག་པས་བཟུང་བ་ཉིལ་བར་བསམ། སྟག་བསིལ་ཉལ་བརྒྱབ་པ་ཤི་བར་
བསམ། ཉེན་དོགས་གང་ཡང་མི་དགོས་སར་བློ་གཡེང་ཆེན་པོ་བྱེད་པ་དང་། དངོས་འབྲེལ་
གྱི་ཉེན་ཁ་དྲག་པོ་ཡོད་སར་ལྷོད་གཡེང་རྣམ་འགྱུར་འཛིན་གྱི་འདུག་ཟེར་བ་ལྟ་བུར་སྤྱོད་
པའོ།། (འབྲོག་ཁུལ་)།
༡༣༧ རི་འོས་པར་རྫོང་། ཐང་འོས་པར་ཞིང་། བྱ་བའམ་མི་སོགས་གང་དང་གང་ལ། དེ་
དང་དེ་འོས་ཤིང་འཚམ་པའི་སྒོ་ནས་བཀོད་སྒྲིག་བྱ་དགོས་ཞེས་པ་ལྟ་བུར་སྤྱོད་པ་ཡིན།
༡༣༨ རི་ལུག་པ་ཐག་པས་མི་འདུམ། གྱང་འགྱེལ་བ་དབྱུག་པས་མི་ལྷོངས། སྤྱི་ཚོགས་
སམ། རང་བྱུང་ཁམས་ཀྱི་གནོད་འཚེ་ཚབས་ཆེན་ཕོག་པ་ལྟ་བུ་རང་ས་ནས་ཉམས་པ་
སོར་ཆུད་ཐུབ་ཐབས་མི་འདུག་ཟེར་བ་སོགས་དེ་རིགས་ལ་སྤྱོད་ཅིང་། དུས་གསུམ་སོགས་
སྐབས་བསྟུན་ཚིག་གྲོགས་ཀྱིས་བསྒྱུར་ཆོག་པ་གཞན་དང་འགྲེ།།



186 གཏམ་མཛོད་མེས་པོའི་ཞལ་རྒྱུན།
༡༣༩ རླུང་བསེར་བུ་ཞགས་པས་མི་ཟིན། ཆུ་ལུ་མ་རྡོ་ཡིས་མི་ནོན། བྱ་བ་ལ་ལ་བཅོས་སུ་
མེད་པའི་དོན་ལ་ལུས་སེམས་ངལ་བར་བྱས་རུང་སྙིང་པོ་མེད་དོ་ཞེས་དངོས་པོའི་ཆོས་ཉིད་
ནི་མི་རྣམས་ཀྱི་བློ་འདོད་ལ་རག་ལུས་པ་ཞིག་མ་ཡིན་པའི་དཔེར་སྤྱོད་པའོ།། (འབྲོག་ཁུལ་)
༡༤༠ བརླག་འདོད་ན་རྩིས་པའི་བ་ཡང་བརླག །ཤི་རན་ན་ཨེམ་ཆིའི་བུ་ཡང་ཤི ཕྱི་ཡུལ་
བྱ་དངོས་ཀྱི་ཆོས་ཉིད་ནི་སུས་ཀྱང་བཟློག་ཏུ་མེད་པ་ཞིག་ཡིན་ཟེར་བ་ལྟ་བུར་སྤྱོད་ཅིང་།
སྐབས་རེ་སྟབས་མ་ལེགས་པའི་གོད་ཁ་བྱུང་དུས་སེམས་གསོ་བྱེད་པའི་ཐོག་ཏུའང་སྤྱོད་
མཁན་ཡོད།།
༡༤༡ ལ་ཁར་ཤི་ན་བྱ་རོ། ཆུ་ཁར་ཤི་ན་ཉ་རོ། ཆོས་ཕྱོགས་ནས་བཤད་ན་བདག་འཛིན་
བློས་བཏང་བ་ཡིན་ཟེར་བ་དང༌། འཇིག་རྟེན་ཕྱོགས་ནས་བཤད་ན་འུ་ཐུག་ནས་འཁོན་
ལན་སློག་རྒྱུ་ལྟ་བུ་ལས་ཁེ་ཉེན་སྐྱིད་སྡུག་གི་བསམ་བློ་གཞན་དག་གཏོང་རྒྱུ་མེད་ཟེར་བ་
སོགས་ལ་སྤྱོད་པ་ཡིན།།
༡༤༢ ལ་གཉིས་བར་གྱི་ལ་བཙས། ཆུ་གཉིས་བར་གྱི་ཟམ་པ། ཁྱིམ་ཚང་ངམ། སྡེ་ཤོག་
ཕན་ཚུན་དབར་རྩོད་གཞི་ལྷགས་སྐབས་བར་འདུམ་བྱེད་མཁན་ལ་ཉེ་རིང་ཕྱོགས་ལྷུང་མེད་
པ་རང་གིས་ཕྱོགས་རེས་བྱེད་ཀྱི་མིན་ཞེས་ཁས་ལེན་བྱེད་སྐབས་སྤྱད་ཀྱང་ཆོག་པ་ཡིན།།
༡༤༣ ལ་མཚམས་ཁ་བས་ཆོད། ཁྱི་མཚམས་རྒྱུག་བས་ཆོད། སྔོན་ཆད་འབྲེལ་བ་ཡོད་
པ་དེ་ད་ཆ་སོ་སོར་འབྲེལ་མཚམས་བཅད་ཟིན་པ་ཡིན་ཟེར་བར་སྤྱད་ན་ཆོག་པ་དང་།
ཡང་ཆོད་པ་ཞིག་དགོས་ཟེར་བར་སྤྱད་ཀྱང་ཚིག་གྲོགས་ལ་བརྟེན་ནས་བེད་སྤྱོད་བྱས་
ན་འགྲིག །
༡༤༤ ཤི་མ་མྱོང་བར་དམྱལ་བའི་ལོ་རྒྱུས། རྒས་མ་མྱོང་བར་མི་ཚེའི་སྐྱིད་སྡུག ཉམས་
མྱོང་ཆ་རྒྱུས་སོགས་ཅི་ཡང་མེད་པའི་མིས་འདི་བྱས་ན་འདི་ཡོང་སོགས་སྟོང་བཤད་བྱེད་
མཁན་ལ་ཟུར་ཟ་བྱེད་པ་ལ་སྤྱོད་པ་ཡིན།།



དཔེ་ཉིས་རྩེག་གིས་བརྗོད་དོན་ནན་གྱིས་སྟོན་པ། 187
༡༤༥ ཤིག་གསོད་པར་སྟ་རེ། མར་གཅོད་པར་སོག་ལེ། དགྲ་བོ་ནུས་མེད་ཅིག་བཅོམ་
པའམ། བྱ་བ་ཆུང་རྩག་ཅིག་སྒྲུབ་པ་ལ་འཕྱར་རྒྱག་ཆེན་པོ་དང༌། གྲ་སྒྲིག་མང་པོ་དེ་འདྲ་
བྱེད་དགོས་དོན་ཅི་ཞིག་ཡོད་ཟེར་བ་ལྟ་བུར་སྤྱོད་པ་ཡིན།།
༡༤༦ ས་སྙི་སར་གྲོ་མ་ཉིས་བརྐོ། ལུག་གཅིག་ལ་པགས་པ་ཉིས་བཤུ། འགྲོ་སར་བརྙས་
བཅོས་ཚད་མེད་ལུགས་མེད་བྱེད་ཀྱི་འདུག་ཟེར་བའམ། བྱས་ན་ག་ལ་འགྲིག་ཅེས་པ་ལྟ་
བུར་སྤྱོད་པའོ།།
༡༤༧ ས་བྲེ་ལ་འཇལ། རྡོ་སྲང་ལ་འདེགས། མི་འོས་པའི་ཞིབ་ཚགས་དམ་འཛིན་ཚད་
ལས་བརྒལ་བར་ཟུར་ཟ་བྱེད་པ་ལ་སྤྱོད་པར་སྣང་།།
༡༤༨ ས་ཟད་གྲམ་ཐུག །སོ་ཟད་རྐན་ཐུག བོད་རྙིང་པར་ཞིང་འབྲོག་མང་ཚོགས་རྣམས་
ཁྲལ་དང་བུ་ལོན་གྱིས་གཙེས་ནས་འཚོ་ཐབས་ཟད་སོང་ཞེས་པར་སྤྱོད་པ་ཡིན།།
༡༤༩ སངས་རྒྱས་ལ་ཀ་ཁ། ཨ་མེས་ལ་གནའ་གཏམ། མི་ཤེས་མཁན་གྱིས་ཤེས་མཁན་
ལ་འདི་འདྲ་དང་དེ་འདྲ་བྱ་དགོས་ཞེས་ཤོད་མི་འོས་ཟེར་བའམ། ཡང་སྐབས་རེ་ངས་ཤོད་
མི་འོས་པ་མང་པོ་བཤད་ཐལ་སོང་ཞེས་དགོངས་སེལ་གྱི་ཚུལ་དུ་སྤྱོད་མཁན་ཡང་ཡོད།།
(ཁམས་ཁུལ་)
༡༥༠ གསལ་བོ་ཅན་ལ་གསལ་སྐྱོར། ནག་ཆུང་སྲན་མར་སྒྲིལ་སྐྱོར། དངོས་དངོས་རྗེན་
རྗེན་ཀུན་ཤེས་ཡོངས་གྲགས་ཀྱི་བྱ་བ་ལ་སླར་ཡང་གསལ་བཤད་བྱེད་དགོས་དོན་གང་
ཡང་མེད་ཟེར་བ་ལྟ་བུར་སྤྱོད་པ་ཡིན།།
༡༥༡ གསོ་དུས་མེད་པའི་ནད་པ། སླེབས་དུས་མེད་པའི་མགྲོན་པོ། ཇི་ཙམ་རེ་སྒུག་བྱས་
ཀྱང་འབྲས་བུ་སྨིན་རྒྱུ་མི་འདུག་ཟེར་བ་ལྟ་བུ་དེ་རིགས་ལ་སྤྱོད་པ་ཡིན།།
༡༥༢ ཧར་བ་བུན་ལོན་ལེན་ཞོར། སྡིག་ཆེན་དམྱལ་བར་འགྲོ་ཞོར། བྱུས་ཉེས་ཡང་ཡང་
བྱུང་མཁན་གྱིས་དེ་བས་ཉེན་ཁ་ཆེ་བའི་བྱ་བ་ཞིག་བློ་ཐག་བཅད་ནས་བརྩམས་པ་ལྟ་བུ་ལ་



188 གཏམ་མཛོད་མེས་པོའི་ཞལ་རྒྱུན།
སྤྱོད་པ་ཡིན་ཞིང་། བདག་གཞན་དུས་གསུམ་སོགས་སྐབས་དང་བསྟུན་ནས་ཚིག་གྲོགས་
ཀྱིས་བསྒྱུར་ཆོག་པ་གཞན་དང་འགྲེ།།
༡༥༣ ལྷ་གཅིག་ལ་གསོལ་བ་ཐོབས། ལམ་གཅིག་ལ་རྡོག་པས་གནོན། རྒྱབ་རྟེན་བཅོལ་
ས་དང་ཐབས་ཇུས་སོགས་གཅིག་རང་ལ་བློ་གཅིག་སེམས་གཅིག་གིས་མཐའ་འཁྱོལ་བ་
བྱ་དགོས་ཟེར་བ་ལྟ་བུ་དེ་རིགས་ལ་སྤྱོད་པ་ཡིན།།
༡༥༤ ལྷག་པ་ལངས་ཐོག་གི་རྡུལ། ཆར་བ་བབས་ཐོག་གི་ཆུ། རྙོག་དྲ་ལངས་པའི་སྐབས་
འདིར་རྩོད་གཞི་གཞན་དེ་ཡང་བསླངས་ན་ཆབས་ཅིག་ཐག་གཅོད་གཙང་མ་ཡོང་སྲིད་ཟེར་
བ་ལྟ་བུ་དེ་རིགས་ལ་སྤྱོད་པར་སྣང་།
༡༥༥ ཨ་ཇོ་ང་ལ་བྱས་བྱས་པ། སངས་པ་ཁྱིས་དེད་དེད་པ། རྟག་པར་ཇུས་ཉེས་དང་། གྲ་
མ་འགྲིག་ཁོ་ན་ཐོན་ཡོང་གི་འདུག་ཟེར་བ་ལྟ་བུར་སྤྱོད་པ་ཡིན།། (གཙང་ཁུལ་)



ལེ་ཚན་གསུམ་པ།
ཚིག་སྡུད་ཆེ་བའི་དཔེ་ཚིག་འབྲུ་བཞི་ཅན་གྱིས་བརྗོད་དོན་
སྟོན་པར་བྱེད་པའི་གཏམ་དཔེའི་གྲས།
༡ ཀུན་ཤེས་གཅིག་རྡུགས། བྱ་བ་ཀུན་ཤེས་ཁུལ་གྱི་ཁ་ཕོ་སྒྲོག་ན་ཡང་། དོན་དུ་ལས་ཀ་སྣེ་
གཅིག་ཀྱང་ཁུངས་མི་འཁྱོལ་བའི་ཐབས་རྡུགས་པ་ཞེས་དཔེར་བཀོད་དེ། །
དོན་ལ་མི་གཞན་གྱིས་བྱས་པའི་ལས་ཀར་འདི་ཡང་མི་འགྲིག །དེ་ཡང་མ་འགྲིག་
ཞེས་སྐྱོན་འདོགས་ཁོ་ན་བྱེད་ཀྱང་། ཁོ་རང་ལ་དོན་དངོས་ཀྱི་ཤེས་ནུས་དང་འཇོན་ཐང་སྣེ་
གཅིག་མེད་པའི་མི་ཁ་བདེ་པོ་དེ་གྲས་ལ་ཐེར་འདོན་ཟུར་ཟ་བྱེད་པ་ལྟ་བུར་སྤྱོད་པ་ཡིན།།
༨--༡ རྐང་རྗེས་ལག་སུབ། ཚིག་འགྲེལ། རང་གིས་བཞག་པའི་རྐང་རྗེས་དེ་རང་གི་ལག་
པས་སུབ་པ་ཞེས་དཔེར་བཀོད་པའོ།།
དོན་འགྲེལ། སྔོན་ཆད་རང་ཉིད་ཀྱིས་བྱ་བ་བཟང་པོ་བསྒྲུབས་པའི་བྱས་རྗེས་རྣམས།
ད་ཆ་བྱ་བ་ངན་པ་ཞིག་བྱས་པ་དེས་མེད་པ་བཟོས་པ་ཟེར་བ་ལྟ་བུ་དེ་རིགས་ལ་སྤྱོད་པ་
ཡིན་ཞིང་། བདག་གཞན་བྱ་བྱེད་དུས་གསུམ་སོགས་སྐབས་བསྟུན་ཚིག་གྲོགས་ཀྱིས་གང་
མཁོ་ལྟར་སྒྱུར་ཆོག་པ་ནི་གཞན་དང་འགྲེ།།
༢--༢ ཀེར་ལེབ་སྒྱུར་གསུམ། འདིའི་ཀེར་ཞེས་པ་མི་དང་། ལེབ་ཅེས་པ་ས་ཞིང་། སྒྱུར་
ཟེར་བ་བ་ཕྱུགས་རིགས་བཅས་ཀྱི་ཚིག་སྡུད་ཅིག་ཡིན། “ཀེར་ལེབ་སྒྱུར་གསུམ་གྱི་ཁྲལ་
རིགས་ཆག་ཡང་” ཟེར་ན་མི་ཕྱུགས་ཞིང་གསུམ་ལ་འཁྲི་བའི་ཁྲལ་རིགས་སྤྲོད་མི་དགོས་
ཞེས་པའི་དོན་ཡིན།།



190 གཏམ་མཛོད་མེས་པོའི་ཞལ་རྒྱུན།
༣ རྐུན་རྒྱབ་རྫུན་ལངས། ཉེས་ཅན་ལ་འགེབ་སྲུང་དང་དག་འབུད་བྱེད་མཁན་ནམ། ཡང་
ན་ཁྲིམས་སར་བར་དཔང་ཡིན་ཁུལ་གྱིས་ཉེས་ཅན་སྐྱོབ་ཐབས་བྱེད་མཁན་སོགས་ལ་སྤྱོད་
པ་ཡིན།།
༤ ལྐུགས་པས་ལྕང་གཅོད། བྱེད་སྟངས་སམ་སྤྱོད་སྟངས་དངོས་ལ་བལྟས་པ་ཙམ་གྱིས་
གླེན་པའི་རང་རྟགས་མངོན་སུམ་དུ་སྟོན་མཁན་དེ་རིགས་ལ་སྤྱོད་པ་ཡིན་ཞིང་། གཏམ་
དཔེ་འདིའི་འབྱུང་ཁུངས་གཏམ་རྒྱུད་ལེ་ཚན་དྲུག་པའི་ཁོངས་སུ་གསལ་ཡོད།།
༥ སྐབས་བབས་གསེག་གཅོད། བྱ་བ་ལ་ལ་ཕུགས་ཕན་ཆེན་པོ་ཡོད་པ་མཐོང་དུས་འཕྲལ་
སེལ་དགེ་མཚན་དེ་ཙམ་མེད་ན་ཡང་། ལམ་སེང་ཐག་གཅོད་བྱེད་རྐྱང་བྱ་དགོས་ཟེར་བ་ལྟ་
བུར་སྤྱོད་ཅིང་། “སྐབས་ལ་བབས་ན་གསེག་ལ་གཅོད་” ཅེས་ཀྱང་བརྗོད་སྲོལ་ཡོད།།
༦ སྐོམ་པ་ཆུ་འདོད། ཡུན་རིང་ཁ་བྲལ་བའི་ཕ་མ་བུ་ཕྲུག་འཕྲལ་དུ་ཐུག་འདོད་པ་ལྟ་བུ་
སོགས་ཁ་ཚ་དགོས་གཏུགས་ཀྱི་རེ་འདུན་སྒུག་ནས་སྡོད་ཐབས་མེད་པ་ལྟ་བུ་དེ་རིགས་ལ་
སྤྱོད་པ་ཡིན།།
༧ སྐྱིད་མེད་རྡུགས་ཟད། མི་ཚེ་གཅིག་ལ་ཇུས་ཉེས་དང་བྱ་ངན་ཁོ་ནས་དུས་འདའ་ཞིང་།
སྤྱི་ཚོགས་ཐོག་མིང་དོན་གང་ལའང་ལྟ་བཟོ་འདི་བཟོ་མེད་པར་ཉི་མ་རེ་རེའི་ལྟོ་ཚེ་འབུད་
ཐབས་ཙམ་བྱེད་མཁན་གྱི་མི་ཐ་ཤལ་ཅན་དེ་རིགས་ལ་སྤྱོད་པ་ཡིན།།
ར སྐྱུག་པ་འདོམ་འཇལ། ཆང་རིགས་འཐུང་ཚོད་མ་ཟིན་པར་རང་ཚུགས་ཡོངས་སུ་ཤོར་
བའི་སྐྱུར་རྒྱལ་ཚོའི་སྐྱུག་བྲོ་བའི་སྣང་ཚུལ་ལ་འཕྱ་དམོད་བྱེད་པར་སྤྱོད་པ་ཡིན།།
༩ ཁ་ཆག་སྣ་རལ། བྱ་བ་འདི་འགྲུབ་མ་སོང་དང༌། དེ་ཡང་བྱུང་མ་སོང་ཟེར་བ་ལྟ་བུ་དེ་
རིགས་ཀྱི་ཚིག་སྡུད་གཏམ་དཔེ་ཞིག་ཡིན་ལ། མེད་པ་དགོས་རྒྱུ་ཞེས་པའམ། བྱུང་ན་མི་
འགྲིག་ཅེས་པ་སོགས་སྐབས་བསྟུན་ཚིག་གྲོགས་ཀྱིས་སྒྱུར་ཆོག་པ་གཞན་དང་འགྲེ།།



ཚིག་འབྲུ་བཞི་ཅན་གྱིས་བརྗོད་དོན་སྟོན་པ། 191
༡༠ ཁ་ཐོག་ལག་བཞག ཁ་ནས་ཇི་ལྟར་བཤད་པ་ནང་བཞིན་ལག་ལེན་གྱི་ཐོག་ཏུ་འཁྱོལ་
སོང་ཟེར་བའམ། ཡང་ན་དོན་ལ་གནས་ཀྱི་འདུག་ཟེར་བ་ལྟ་བུ་སོགས་དེ་རིགས་ལ་སྤྱོད་
པའི་ཚིག་སྡུད་ཡིན།།
༡༡ ཁ་ནང་ལྕེ་རྒྱུས། ཡུལ་དེའི་གནས་ཚུལ་ཡུལ་དེ་གའི་མི་རྣམས་ལ་ཆ་རྒྱུས་ཡོད་ཅེས་
པའམ། དོན་གནད་འདིའི་སྐོར་ཐོག་མཐའ་བར་གསུམ་གྱི་གནས་ལུགས་ཚང་མ་མི་འདི་
དང་འདི་ལ་རྒྱུས་མངའ་ཡོད་ཟེར་བ་ལྟ་བུ་དེ་རིགས་ལ་སྤྱོད་པ་ཡོད།།
༡༢ ཁ་ཟས་ལྕེ་ཐིམས། རང་ཉིད་ཀྱིས་བླངས་ནས་བེད་སྤྱོད་བཏང་ཟིན་པའི་བུ་ལོན་ལྟ་བུ་
ལ་དེ་ལྟར་བརྗོད་སྲོལ་ཡོད།།
༡༣ ཁ་ཟས་འགབ་བཏང་། བཀའ་ཁྲིམས་སམ། སྲོལ་ལུགས། བསླབ་བྱ་སོགས་ཤེས་
བཞིན་དུ་བརྩི་མེད་གཏོང་མཁན་ནམ། ཡང་ན་ཕ་མ་དང་། སློབ་དཔོན། འགོ་བྱེད་སོགས་
ལ་ཇི་མི་སྙམ་པར་རྡོག་རོལ་དུ་གཏོང་བ་སོགས་ལ་སྤྱོད་པའི་དམོད་ཚིག་ཡིན།།
༡༤ ཁབ་ཤུལ་སྦྱང་འཚང་། དང་ཐོག་ཆུང་ས་ནས་ཁ་ཤོ་འདོན་ཐབས་བྱས་ཐོག །རིམ་
བཞིན་མུ་མཐུད་དོན་རྩ་ཆེ་སར་ཧམ་སེམས་བཅངས་མཁན་གྱི་སྤྱོད་ཚུལ་ལ་ཟུར་ཟ་བྱེད་
པར་སྤྱོད་པ་ཡིན།།
༡༥ ཁས་བཏང་སོས་ཟིན། མི་གཅིག་གིས་ཁས་བླངས་ན་ཡང་། གཅིག་གིས་ཁས་མི་ལེན་
པ་ལྟ་བུ་དེ་འདྲ་ལ་སྤྱོད་པ་ཡིན། །
༡༥ ཁས་ལེན་སོས་ཐེག ཁས་བླངས་པ་ཙམ་གྱིས་མི་ཚད་པར་འགན་སྲུང་ཏན་ཏན་ཏིག་
ཏིག་བྱེད་པ་ལྟ་བུ་དེ་རིགས་ལ་སྤྱོད་ཅིང་། ཞུ་རྒྱུ་ཡིན་ལྟ་བུའམ། བྱེད་ཀྱིན་འདུག །བྱས་
སོང་ཞེས་པ་སོགས་བདག་གཞན་དུས་གསུམ་སྐབས་བསྟུན་གྱིས་སྒྱུར་ཆོག་པ་གཞན་
དང་འདྲ།།



192 གཏམ་མཛོད་མེས་པོའི་ཞལ་རྒྱུན།
-
-------
༡༧ ཁྱི་ཁར་རུས་བཟུང་། ས་རིགས་སམ། ཁང་པ། རྒྱུ་ནོར་སོགས་ཕྱིར་སྤྲོད་བྱ་དགོས་
ངེས་ཀྱི་རིགས་ཁག་འདོགས་སྣ་ཚོགས་ཀྱིས་མུ་མཐུད་མཁྲེགས་བཟུང་བྱེད་པ་དེ་རིགས་
ལ་སྤྱོད་པ་ཡིན།།
༡༨ ཁྱི་ཉལ་རྒྱུག་སློང་། ཕར་བརྙས་སོགས་གང་ཡང་མ་བྱས་པར་འཇམ་ཐིང་ངེར་སྡོད་
སྐབས། ཆེད་དུ་ཚུར་རྒོལ་གྱི་འཁྲུག་རྩོད་དམ། གྱོད་གཞི་བསླངས་བྱུང་ཟེར་བ་ལྟ་བུ་
དེ་རིགས་ལ་སྤྱོད་པ་ཡིན་ཞིང་། ཡང་བྱེད་མི་རུང་ཟེར་བ་ལྟ་བུ་ཁ་ཏ་བྱེད་པར་སྤྱད་
ནའང་ཆོག །
༡༩ ཁྱི་མཐོང་རི་འཁུར། མི་རྣམས་ཀྱིས་ཆ་མཐོང་ཅི་ཡང་མི་བྱེད་རུང་། རང་ཉིད་ཀྱིས་
སོ་སོ་གང་མིན་ཚད་ཅིག་ཡིན་པར་རློམས་ཀྱི་འདུག་ཟེར་བ་ལྟ་བུར་སྤྱོད་པ་ཡིན། བྱེད་
ཀྱིན་འདུག་གམ། བྱེད་རྒྱུ་མེད་ཅེས་པ་སོགས་སྐབས་བསྟུན་གྱིས་ཚིག་གྲོགས་བསྒྱུར་
ན་འགྲིག །
༢༠ ཁྱི་སྤྱང་ལག་སྦྲེལ། མི་ངན་གྱི་རྒྱབ་རྩ་མི་ངན་གྱིས་བྱེད་པ་ཟེར་བའམ། ཡང་ན་མི་ངན་
མཉམ་སྡེབས་ཀྱིས་སྤྱོད་ངན་སྤེལ་བ་ཞེས་པ་ལྟ་བུ་དེ་རིགས་ལ་སྤྱོད་པ་ཡིན།།
༢༡ གྱང་ནག་ཁ་སྦྱོར། གྱོད་དོན་ཚབས་ཆེན་ཡོང་བ་ཤེས་བཞིན་སྔ་ཚུད་ནས་བར་མོལ་ཞི་
ཐབས་མ་བྱས་པར། ཐད་ཀར་ཕན་ཚུན་ལ་ངར་སློང་འཐབ་འཁྲུག་སྦྱར་བ་ལྟ་བུའམ། ཡང་
ན་ལྐོག་ཏུ་དབྱེན་སྦྱོར་དཀྲུག་ཤིང་བརྒྱབ་སྟེ་ཆེད་མངགས་ཕན་ཚུན་འཐབ་རྩོད་སྦྱར་བ་
སོགས་དེ་རིགས་ལ་སྤྱོད་པ་ཡིན།།
༢༢ གྲིབ་ནག་འདྲེར་མཐོང་། རང་གི་རྣམ་རྟོག་གིས་བཟོས་ནས་དོན་མེད་དོན་བརྩི་དང་།
དོགས་མེད་དོགས་འདྲོག །སྙད་མེད་སྙད་མཐོང་བྱེད་པ་སོགས་ལ་སྤྱོད་པ་ཡིན་ནོ།།
༢༣ གྲིབ་ནག་སྦར་འཛིན། སྒྲུབ་ཐབས་མེད་པར་འབད་བརྩོན་དང་། ཡོང་ཐབས་བྲལ་བའི་
རེ་སྨོན་སོགས་བྱིས་བློ་ལྟ་བུར་སྤྱོད་པའོ།།
་ ་་
，，
---* = 1 ；
t
AN'



ཚིག་འབྲུ་བཞི་ཅན་གྱིས་བརྗོད་དོན་སྟོན་པ། 193
༢༤ གླང་སྒེར་བེལ་བཏགས། ཆེ་བར་ཆུང་བ་རྩིས་སྤྲད་ནས་བརླགས་སྟོར་མ་སོང་བ་བྱ་
དགོས་ཟེར་བ་ལྟ་བུ་དེ་རིགས་ལ་སྤྱོད་པ་ཡིན་ཞིང་། འདིའི་འབྱུང་ཚུལ་ལོ་རྒྱུས་ལེ་ཚན་
དྲུག་པའི་ཁོངས་སུ་གསལ་ཡོད།།
༢༥ གླང་ཁལ་བེལ་ལོག གཞན་གྱི་འཁྲི་ཁྲལ་ལྕི་པོ་ཁྲལ་རོགས་ཉམ་ཐག་ལ་འགེལ་བ་
ལྟ་བུའམ། ཡང་ན་ལས་འགན་ཆེན་པོ་ཉམས་མྱོང་མེད་པའི་ན་གཞོན་གྱི་ཐོག་ཏུ་འཁྲི་བ་
སོགས་དེ་རིགས་ལ་སྤྱོད་པ་ཡིན།།
༢༦--༡ དགྲ་དགའ་གཉེན་སྐྱོ། དོན་རྩ་ཆུང་ངུར་ནང་ཁུལ་འཁྲུག་འཛིངས་སམ། ཡང་ན་
ཁྲིམས་སར་ཞུ་གཏུགས་སོགས་ཐབས་རྡུགས་པའི་བྱ་ངན་བྱེད་པ་ནི་རྩ་བ་ནས་མི་འོས་པ་
ཡིན་ཞེས་པ་ལྟ་བུ་དེ་རིགས་ལ་སྤྱོད་པ་ཡིན།།
༢༦--༢ གློ་བུར་ཐོག་རྒྱག སྔོན་རྩིས་འཆར་གཞི་སོགས་བློ་ཡུལ་ལའང་མེད་པར་སྐད་
ཅིག་ལ་ཐོག་བརྒྱབ་པ་ལྟ་བུ་ཞིག་བྱུང་ཟེར་བ་དང་། གོ་དོན་ནི་གྲ་སྒྲིག་སོགས་བྱ་ལོང་བྱེད་
ལོང་རྩ་བ་ནས་མ་བྱུང་ཞེས་པ་ལྟ་བུར་སྤྱོད་པ་ཡིན།།
༢༧--༡ མགོ་བཀྲུས་མཇིང་དག ཁས་བླངས་པ་ལྟར་འགན་ལེན་ཐུབ་པ་ཞིག་དགོས་ཟེར་
བ་ལྟ་བུར་སྤྱོད་པ་མང་ཞིང་། སྐབས་རེ་ལས་འགོ་བཙུགས་པའི་རྗེས་སུ་མཇུག་འཁྱོལ་བ་
ཞིག་དགོས་ཟེར་བ་ལ་སྤྱད་ཀྱང་ཆོག ། །
༢༧--༢ དགེ་བཤད་སྡིག་བཀྲོལ། རྒྱུ་མཚན་དྲངས་ནས་ཁེ་ཉེན་དང་། དགེ་སྐྱོན་ཇི་ཡོང་སོཊ་
གསེད་སྒྲོལ་གསལ་པོ་བྱས་ཏེ་བླང་དོར་འདི་ལྟར་བྱ་དགོས་ཞེས་སྟོན་པ་ལྟ་བུར་ཟེར།།
༢ར མགོ་ཐོག་ལག་བཞག བཟའ་མི་ཡ་གཅིག་ནས་ཚུལ་མིན་གྱི་སྤྱོད་པ་བྱས་པའམ།
ཡང་ན་བུ་ཚ་ཆེན་པོ་ཆགས་ནས་ཕ་མར་དྲིན་ལན་ལོག་འཇལ་བྱེད་པ་སོགས་ཀྱིས་འགྲིག་
ཐབས་མེད་པར་གྱུར་སྐབས། བར་མིས་འདུམ་སྒྲིག་ཆོད་འདོམས་བྱེད་དུས་སླར་ཡང་དེ་
རིགས་བྱས་ན་ཐོབ་སྐལ་ཅི་ཡང་མེད་པར་ཕྱིར་ཐོན་བྱ་རྒྱུ་ཟེར་བར་སྤྱོད་པ་ཡིན།།



194 གཏམ་མཛོད་མེས་པོའི་ཞལ་རྒྱུན།
༢༩ མགོ་བྱ་མིག་བསྐོས། ཚིག་འགྲེལ། མགོ་བོའི་ཐོག་བྱ་ར་བྱེད་མཁན་ལ་ཆེད་མངགས་
མིག་གཉིས་བསྐོས་ཡོད་ཅེས་དཔེར་བཞག་པ་ཡིན།
དོན་འགྲེལ། བྱ་བ་ག་གེ་མོ་ཞིག་ལ་བལྟ་རྟོག་བྱེད་མཁན་ཁྱོད་རང་དམིགས་སུ་
བཀར་ནས་བཙུགས་པ་ཡིན་ཟེར། ཆེད་བསྐོས་མི་སྣས་གོ་ཆོད་མི་འདུག་ཅེས་པ་ལྟ་བུར་
དཔེ་འདི་སྤྱོད་པ་མང་།།
༣༠ མགོ་ལ་རྣ་འབྱར། བྱ་དངོས་གང་ཡིན་རུང་དེ་དང་འབྲལ་ཐབས་མེད་པའི་ཁེ་ཉེན་ནམ།
ཡང་ན་བཟའ་གྱོད་གང་དང་གང་ཡིན་ཡང་ཆབས་ཅིག་ཏུ་འགན་ལེན་དགོས་ཟེར་བ་ལྟ་བུ་
དེ་རིགས་ལ་སྤྱོད་པ་ཡིན།།
༣༡ འགྱེལ་ཐོག་རྡོག་རྫིས། ཆག་སྒོའམ་ཇུས་ཉེས་བསྟུད་མར་བྱུང་བའམ། ཡང་ན་ཉམ་
ཐག་པའི་མི་ལ་ཡང་བསྐྱར་གནོད་འཚེ་ཕོག་པ་ལྟ་བུ་སོགས་ལ་སྤྱོད་པ་ཡིན་ཞིང་། ཡང་
བྱེད་མི་ཉན་ཟེར་བ་སོགས་སྐབས་བསྟུན་ཚིག་གྲོགས་ཀྱིས་སྒྱུར་ཆོག་པ་གཞན་དང་འགྲེ།།
༣༢ རྒྱ་ཆེ་དཀྱིལ་སྟོང་། ཉམས་གུད་དུ་སོང་བའི་ཁྱིམ་ཚང་ཕྱི་སྒྲོམ་ཆེ་ཡང་ཕྱི་ནོར་ནང་
རྫས་གང་ལའང་ལྟ་བཟོ་མེད་པ་དེ་འདྲའམ། ཡང་ན་ཚོང་དང་བྱ་བ་སོགས་གང་ཡིན་རུང་
ཐོར་རྒྱ་ཆེ་དྲགས་ནས་ཁུ་བསྡུ་མི་ཐུབ་པ་ལྟ་བུ་དེ་རིགས་ལ་སྤྱོད་པའོ།།
༣༣ རྒྱབ་གཅིག་སྒྲ་གཉིས། ཚོང་ཟོག་གཅིག་ལ་ཤོ་ཁྲལ་གཉིས་སྤྲོད་དགོས་བྱུང་ཟེར་བ་
ལྟ་བུར་སྤྱོད་པ་ཡིན་ཞིང་། མ་དགོས་པའམ། མི་ཐུབ། མི་འོས་ཟེར་བ་སྐབས་དང་བསྟུན་
ནས་ཚིག་གྲོགས་ཀྱིས་དོན་སོ་སོར་སྟོན་པ་གཞན་དང་འདྲ།།
༣༤ རྒྱུ་ངན་སྤུན་རྩུབ། སྣམ་བུ་དཔེར་བཞག་པ་སྟེ་རྒྱུ་ངན་པའི་ཐོག་ལ་སྤུན་རྩུབ་པོ་
འཛོམས་ན་སྣམ་བུ་ཐ་ཤལ་ལས་འོང་ཐབས་མེད་པ་ལྟར་བཟའ་ཚང་ལྟ་བུ་གཅིག་གཤིས་
ངན་གྱི་ཐོག་ལ་གཅིག་ཤོས་ཁ་ཚ་པོ་ཞིག་འཁེལ་ན་རྟག་ཏུ་འཁྲུག་རྩོད་རྫོགས་རྒྱུ་མེད་པ་
ཞིག་ལས་ཡོང་མི་སྲིད་ཟེར་བ་སོགས་ལ་སྤྱོད་པའོ།།



ཚིག་འབྲུ་བཞི་ཅན་གྱིས་བརྗོད་དོན་སྟོན་པ། 195
༣༥ རྒྱུ་མ་ཕུ་འདེད། ཚིག་འགྲེལ། ལུག་སོགས་བསད་པའི་རྒྱུ་མ་ཀྱག་ཀྱོག་མང་ནའང་
འཁྲུ་བཤལ་བྱེད་སྐབས་རྒྱུ་སྣེའི་བུ་ག་ནས་ཕུ་བཏབ་སྟེ་རིལ་མ་སོགས་རིམ་བརྒྱུད་ཀྱིས་
མཐར་འདེད་གཏོང་བ་དེ་དཔེར་བཀོད་པ་ཡིན། །
དོན་འགྲེལ། བྱ་བ་གང་ཡིན་རུང་ཐོག་མའི་འབྱུང་རྩ་ནས་བཟུང་སྟེ་རིམ་པ་རེ་རེ་
བཞིན་བརྩད་བཤེར་མཐར་ཕྱིན་པ་བྱ་དགོས་ཟེར་བ་ལྟ་བུར་སྤྱོད་པ་ཡིན།།
༣༦--༡ རྒྱུན་བུ་ཀོ་འབྲེག འགྲོ་གྲོན་གཏོང་དགོས་རིགས་མ་རྩའམ་དངོས་པོ་དེ་རང་གི་
ཐོག་ནས་གཏོང་རྒྱུ་ལས་མ་འདས་ཟེར་བའམ། གཏོང་དགོས་ཞེས་པ་ལྟ་བུར་སྤྱོད་པ་ཡིན།།
༣༦--4 རྒྱུག་བ་ཁྲོག་ལངས། རྒྱུག་དུམ་མང་པོ་ཕུང་གསོག་བརྒྱབ་སར་རྒྱུག་པ་གཅིག་
ལ་སྒུལ་སྐྱོད་བཏང་ན་རྒྱུག་དུམ་མང་པོ་ཞིག་ལ་རང་ཤུགས་ཀྱིས་འབུད་རྒྱག་ཐེབས་ཏེ་
གང་ས་གང་ནས་ལངས་ཡོང་བ་དཔེར་བཞག་ནས། བྱ་བ་གང་ཞིག་སྣ་གཅིག་ལ་སྒུལ་
སྐྱོད་བཏང་ན་གཞན་དག་ནས་ནད་ལངས་ཀྱི་རེད་ཟེར་བ་ལྟ་བུར་སྤྱོད་པའོ།།
༣༧ སྒོག་བ་རྩ་བཀོག བྱ་དངོས་གང་ཡིན་རུང་དེའི་རྩ་བ་བསྔོགས་ནས་སླད་ཕྱིན་དེ་
རིགས་ཐོན་རྒྱུ་མེད་པ་བཟོ་དགོས་ཟེར་བ་ལྟ་བུར་སྤྱོད་པ་ཡིན།། །
༣༨ སྒོག་པ་གསེད་རྡུང་། གནད་དོན་གང་དུ་ཐུག་ཡོད་པ་མི་རེ་རེ་བཞིན་བྱས་ནས་བརྩད་
ཞིབ་དག་བཤེར་བྱ་རྒྱུ་ཟེར་བ་ལྟ་བུར་སྤྱོད་པ་ཡིན།། །
༣༩ བསྒོ་བ་རྣར་གཟོན། བསླབ་བྱ་བྱས་པ་སོགས་རྣ་བར་མ་སོང་བའམ། མ་བཞག་པར་
བརྩི་མེད་གཏོང་གི་འདུག་ཟེར་བའམ། བརྩི་མེད་བཏང་མི་ཆོག་ཟེར་བ་ལྟ་བུ་སོགས་ལ་
སྤྱོད་པ་ཡིན།།
༤༠ ང་མིན་ཁོ་ཡིན། བྱ་བ་མི་ལེགས་པ་ཞིག་བྱུང་དུས་དེའི་ལེ་ལན་ཕར་འབུད་ཚུར་འབུད་
ཀྱིས་སུས་ཀྱང་འགན་ལེན་མི་བྱེད་པ་ལྟ་བུ་དེ་རིགས་ལ་སྤྱོད་པ་ཡིན།།



196 གཏམ་མཛོད་མེས་པོའི་ཞལ་རྒྱུན།
༤༡ ང་བདེན་ང་ཡུས། ཕན་ཚུན་ཚང་མས་ངས་དཀའ་ལས་རྒྱབ་རབས་དང་། ངས་ལས་
བཟང་སྒྲུབ་རབས་སོགས་ཤོད་པ་ལས། ཕར་ཕྱོགས་ཀྱི་དགེ་མཚན་དང་རང་ཉིད་ཀྱི་ཞན་
ཆར་བསམ་ཤེས་མི་བྱེད་ཟེར་བ་ལྟ་བུར་སྤྱོད་པའོ།།
༤༢ ངན་པ་བྱས་རྒྱལ། མི་ལ་ལས་བྱ་ངན་ནག་ཉེས་ཅན་མངོན་གསལ་དུ་བྱས་ན་ཡང་
བརྩད་གཅོད་དང༌། འདྲི་ཞིབ། ཁྲིམས་གཅོད་སོགས་གང་ཡང་མ་བྱས་པར་སྲུང་སྐྱོབ་
འོག་བདེ་ལྡན་ངང་འཇོག་པ་དེ་རིགས་ལ་མ་རངས་པར་སྤྱོད་པ་ཡིན་ཞིང་། ཁོ་ནར་གཏོང་
གིན་འདུག་ཅེས་པའམ། བཏང་ན་མི་འགྲིག །གཏོང་མཁན་སུ་ཡིན་ཟེར་བ་སོགས་སྐབས་
བསྟུན་ཚིག་གྲོགས་བསྒྱུར་ན་འགྲིག །
༤༣ ལྕགས་རྡར་མཉམ་ཟད། ཚིག་འགྲེལ། གྲི་རྡར་མི་ཤེས་མཁན་གྱིས་ཇི་ཙམ་བརྡར་
ནའང་གྲི་རྡར་གཉིས་ཀ་མཉམ་ཟད་ལས། འབྲས་བུ་མི་ཐོན་པ་དཔེར་བཀོད་པའོ།།
དོན་འགྲེལ། བྱ་བའི་གནད་མི་ཤེས་བཞིན་དུ་ནན་ཏུར་འཇུག་ཁུལ་བྱས་ཀྱང་། རང་
ཉིད་ངལ་ཞིང་དུས་ཚོད་གྲོན་པ་ལས། གྲུབ་འབྲས་འཐོབ་མི་སྲིད་ཟེར་བ་ལྟ་བུ་དེ་རིགས་ལ་
སྤྱོད་པ་ཡིན།།
༤༤ ལྕགས་དམར་སྐམ་གཅུན། བུ་ཕྲུག་ཕ་མས་དང་། སློབ་མ་དགེ་རྒན་གྱིས། མགྲོན་
པོ་གནས་པོས་སོགས་སོ་སོས་གཅུན་ཐུབ་པ་ཞིག་བྱ་དགོས་ཟེར་བ་ལྟ་བུར་སྤྱོད་པ་ཡིན་
ཞིང་། སྐམ་པའི་ལས་འགན་ནི་ལྕགས་དམར་ཚ་པོ་གཅུན་རྒྱུ་དེ་ཡིན་ཟེར།།
༤༥ ཆག་ཡང་གས་འདེགས། དངོས་པོ་ཆག་ཀྱོག་གི་ཁ་ཡ། གས་ཀྱོག་གིས་བྱས་ན་ཕན་
ཚུན་གཉིས་ཀ་གཏན་མེད་རྩ་བརླག་ཏུ་འགྲོ་རྒྱུ་ལས་མ་འདས་ཞེས་ཕྱོགས་གཉིས་ཀར་
འཐབ་འཁྲུག་དང་། གྱོད་གཏུགས་བྱེད་པའི་ཆ་རྐྱེན་མེད་ཟེར་བའམ། ཡང་ན་ངན་པའི་ཡ་
འདེགས་བྱས་ན། རང་ཉིད་ཀྱང་ངན་པར་འགྱུར་བ་ཡིན་ཟེར་བ་ལྟ་བུར་སྤྱད་ན་ཡང་འགྲིག་
པ་ཡིན།།



ཚིག་འབྲུ་བཞི་ཅན་གྱིས་བརྗོད་དོན་སྟོན་པ། 197
༤༦ ཆང་ལན་ཆུ་འཇལ། ཕར་ལ་ཕན་བཏགས་དྲིན་སྐྱོང་སོགས་བྱས་པའི་ལན་ལ་ཚུར་
ཕན་འདོགས་བྱ་རྒྱུ་ཕར་བཞག །ད་དུང་གནོད་སྐྱེལ་བྱེད་པ་ཟེར་བ་ལྟ་བུར་སྤྱོད་པ་མང་
ཞིང་ཡང་བྱ་མི་རུང་ཟེར་བའམ། མི་བྱེད་ཟེར་བ་སོགས་སྐབས་དང་བསྟུན་ནས་ཚིག་
གྲོགས་ཀྱིས་སྒྱུར་ཆོག་པ་གཞན་དང་འདྲ།།
༤༧ ཆད་མཐུད་ཡོ་སྲོང་། བྱ་བ་ཞིག་སྒྲུབ་ཕྱོགས་ལ་སློབ་སྟོན་ཞུ་བའམ། ཡང་ན་རྩོམ་
ཡིག་གཅིག་ལ་ལེགས་བཅོས་གནང་རོགས་ཞེས་ཞུ་སྐབས་མ་ཚང་བར་ཁ་གསབ་དང་།
མ་འགྲིག་སར་སྐྱོན་བཅོས་སོགས་གནང་འོས་གང་ཡོད་གནང་སྐྱོང་ཟེར་བ་ལྟ་བུ་དེ་
རིགས་ལ་སྤྱོད་པ་ཡིན་ཞིང་། ཆད་སར་མཐུད་ཐབས་དང་ཡོ་སར་སྲོང་ཐབས་ཡོང་བ་ཞེས་
ཚིག་ཟིན་ལྟར་གོ་སླའོ།།
༤༨ ཆབ་ཆབ་བཅོ་བརྒྱད། བྱ་བའི་རྣམ་གྲངས་མང་པོ་ཞིག་གི་ཕྱོགས་ཆ་ཙམ་མམ། ཕྱི་
ཚུལ་ཙམ་མཐོང་ཞིང་ཤེས་ན་ཡང་། དོན་དངོས་སུ་ཆ་ཚང་བ་དང་ཁུངས་འཁྱོལ་བ་སྣེ་
གཅིག་ཀྱང་མི་ཤེས་མཁན་གྱི་མི་དེ་རིགས་ལ་སྤྱོད་པ་ཡིན། ཡང་སྐབས་རེ་ཁེངས་སྐྱུངས་
ཀྱི་ཚུལ་དུ་རང་གིས་རང་ལ། ང་ནི་ཆབ་ཆབ་བཅོ་བརྒྱད་དེ་འདྲ་ཡིན་ཞེས་ཟེར་མཁན་ཡང་
ཡོད། འདིར་ཆབ་ཆབ་ཟེར་བ་ནི་ཐེབ་ཆག་ཟེར་བའི་དོན་ཡིན་ནོ།།
༤༩ ཆུ་གྲང་མཉམ་འཇགས། གྱོད་གཞི་བར་འདུམ་མམ། ཡང་ན་ཁྲིམས་ཐག་གཅོད་
སྐབས་ཕན་ཚུན་རྩོད་རྙོག་ཆུང་རྩག་རྣམས་རེ་རེ་བཞིན་རྩ་བ་ཞིབ་སློང་བྱེད་མ་དགོས་པར་
བཞག་པ་ཟེར་བ་ལྟ་བུ་འདི་རིགས་ལ་སྤྱོད་པ་མང་ཞིང་། དེ་མིན་ཕན་ཚུན་སྔར་ནས་ད་བར་
འདི་མུས་ལྟར་གནས་བཞིན་པ་ཡིན་ཟེར་བར་ཡང་སྤྱོད་མཁན་ཡོད།།
༥༠ ཆུ་བརྒྱ་ཟམ་འདུས། ལབ་རྒྱུ་གླེང་རྒྱུ་མང་པོ་ཞིག་ལྷགས་པའི་སྐབས་སུ་དོན་རྩ་རེ་རེ་
བཞིན་འདྲི་ཞིབ་བརྡ་འདེད་མ་དགོས་པར་འདུམ་ཆེ་ས་ཞིག་ནས་ཐག་གཅོད་ཡོང་ཐབས་
ཟེར་བའམ། ཡང་ན་ཐག་གཅོད་བྱ་རྒྱུ་ཡིན་ཟེར་བ་ལྟ་བུ་དེ་རིགས་ལ་སྐབས་དང་བསྟུན་
ནས་སྤྱོད་པ་ཡིན།།



198 གཏམ་མཛོད་མེས་པོའི་ཞལ་རྒྱུན།
༥༡ ཆུ་ངན་ལམ་ཤོར། (ཆུ་ངན་ལམ་ཞུགས་ཀྱང་ཟེར་) ཁྲལ་འུལ་དང་འབུལ་རྟེན་སོགས་
དངོས་འབྲེལ་འཁྲི་བ་ཞིག་མིན་ན་ཡང་། དད་པའམ་པད་ལད་སོགས་ཀྱིས་ཐེངས་གཅིག་
འབུལ་རྒྱུགས་བྱས་པ་དེ་ཐོར་བཀོད་ནས་ལོ་ལྟར་སྒྲུབ་དགོས་བྱུང་ཟེར་བ་ལྟ་བུ་དེ་རིགས་
ལ་སྤྱོད་པ་ཡིན།།
༥༢ ཆུ་སྣ་གར་འཁྲིད། རང་ཚུགས་ཀྱི་བསམ་བློ་མེད་པའི་མི། གཞན་གྱིས་སྐད་ཆ་གང་
བཤད་ཀྱི་རྗེས་སུ་རྒྱུག་པ་སོགས་རྩ་དོན་གང་ཡང་མེད་པར་ཕར་སྒྱུར་ཚུར་སྒྱུར་གཡོ་
འགུལ་ཅན་གྱི་མི་དེ་རིགས་ལ་སྤྱོད་པ་ཡིན།། །།
༥༣ ཆུས་ཁྱེར་རྐྱལ་རློམ། རང་དབང་ཐམས་ཅད་ཡོངས་སུ་ཤོར་ཟིན་ནས་གཞན་དབང་དུ་
གྱུར་ན་ཡང་། ལྟར་སྣང་མི་གཞན་གྱི་མིག་ལམ་དུ་རང་ཉིད་ཀྱིས་ཆེད་དུ་དེ་ལྟར་བྱས་པའི་
རྣམ་པ་སྟོན་གང་ཐུབ་བྱེད་མཁན་རློམ་སེམས་ཅན་སྤྱོད་ཚུལ་ལྟ་བུ་ལ་སྤྱོད་པ་ཡིན་ཞིང་།
ཡང་སྐབས་རེ་སོ་སོ་རང་དབང་དང་བྲལ་བའི་གནས་ཚུལ་འོག་དེ་ལྟར་མི་བྱེད་ཀ་མེད་
བྱུང་ཟེར་བ་ལྟ་བུར་སྤྱོད་མཁན་ཡང་ཡོད།།
༥༤ ཉ་ཉུང་མཉམ་སྲེས། མི་དང་བྱ་བ་གང་ལའང་བདེན་རྫུན་ནམ། འགྲིག་དང་མི་
འགྲིག །ལས་འགན་ལེགས་སྒྲུབ་བྱས་དང་མ་བྱས་ལ་སོགས་པ་ལྟ་བུ་བཟང་ངན་དབྱེ་
འབྱེད་མེད་པར་ཚང་མ་མཉམ་དུ་བསྲེས་འདུག་ཟེར་བ་ལྟ་བུར་སྤྱོད་པ་ཡིན་ཞིང་། ཡང་
བྱེད་མི་རུང་ཟེར་བ་སོགས་ལའང་སྤྱད་ན་འཐུས།།
༥༥ ཉིན་མོའི་སྐར་མ། དེ་ནི་བྱ་དངོས་སམ། དོན་བཟང་ངན་སོགས་གང་ཞིག་ལ་སྦྱར་
ནའང་ཧ་ཅང་མཐོང་དཀོན་པ་དང་། ཐ་ན་མི་སྲིད་པ་ལྟ་བུ་དེ་རིགས་ལ་སྤྱོད་པ་ཡིན།།
༥༦ ཉེས་བསགས་རང་འཁུར། ཁ་ཆད་དོན་འཇོག་སྐབས་དེ་ལྟར་མ་བྱས་པའམ། དེ་ལས་
འགལ་རིགས་ཤར་ན་ཟེར་བ་ལྟ་བུའི་མཐའ་བསྡོམས་སུ་སྤྱོད་པ་མང་ཞིང་། བྱ་དགོས་ཞེས་
པའམ། ཡང་ན་ཞུ་ཆོག་པ་ཟེར་བ་སོགས་སྐབས་དང་བསྟུན་ནས་གང་མཁོ་ལྟར་སྤྱོད་ཆོག་
པ་ཡིན།།



ཚིག་འབྲུ་བཞི་ཅན་གྱིས་བརྗོད་དོན་སྟོན་པ། 199
༥༧ རྟ་མགོ་ལུག་གཞུག སྐད་ཆའམ། བྱ་བ་གང་ཡིན་རུང་མགོ་མཇུག་མི་མཚུངས་པ་
དང༌། འདྲ་ཆགས་པོ་མེད་པ་ལྟ་བུའམ། ཡང་ན་དང་ཐོག་ཡིན་མདོག་ཁ་པོ་ཞིག་ལ་མཇུག་
འཁྱོངས་མ་སོང་ཟེར་བ་སོགས་དེ་རིགས་ལ་སྤྱོད་པ་ཡིན། བྱེད་མི་ཉན་ཟེར་བའམ། ཆགས་
ཉེན་ཡོད། ཆགས་སོང་ཟེར་བ་སོགས་སྐབས་དང་བསྟུན་ནས་བསྒྱུར་ན་འགྲིག །
༥༨ རྟ་བརྒྱུགས་རྡུལ་ཡལ། བྱ་བ་ཡོངས་རྫོགས་མཇུག་འགྲིལ་ཟིན་པའི་རྗེས་སུ། གཞི་
ནས་ “རྟོག་མ་གཏིང་སློང་” གི་རྩོད་གཞི་འཛུགས་པ་ལྟ་བུར། སྐད་ཆ་དེ་རིགས་ཤོད་རྒྱུ་
ཕྱིས་དྲགས་ཐག་ཆོད་པ་རེད་ཟེར་བ་སོགས་ལ་སྤྱོད་པ་ཡིན།།
༥༩ རྟ་གཡག་མགོ་སྦྲེལ། མཉམ་དུ་མཐུན་ཐབས་རྩ་བ་ནས་མེད་ཟེར་བར་སྤྱོད་ཅིང་། བྱེད་
མ་དགོས་པ་ཟེར་བའམ། བྱ་རྒྱུ་མེད། བྱས་པ་རེད་ཟེར་བ་སོགས་སྐབས་དང་བསྟུན་ནས་
ཚིག་གྲོགས་སྒྱུར་ཆོག་པ་ནི་གཞན་དང་འདྲའོ།། །
༦༠ རྟ་ཐོག་སྟན་འཁེལ། བྱ་བ་གང་ཞིག་ཡིན་རུང་། ཨ་ལ་པ་ལ་མ་ཡིན་པར་གཟབ་གཟབ་
ནན་ནན་གྱི་སྒོ་ནས་བྱ་དགོས་ཟེར་བར་སྤྱོད་པ་ཡིན།།
༦༡ རྟ་ལ་གཡག་འཛེམ། འཛེམ་བྱ་ཆེན་པོ་བྱེད་ཀྱི་འདུག་ཟེར་བའམ། ཡང་ན་འཛེམ་བྱ་
བྱེད་དགོས་དོན་ཅི་ཡང་མེད། འཛེམ་བྱ་མ་བྱེད་ཟེར་བ་སོགས་སྐབས་དང་བསྟུན་ནས་
ཚིག་གྲོགས་བསྒྱུར་ནས་སྤྱད་ཆོག །
༦༢ རྟ་བསུ་མཛུབ་སྐྱེལ། ཚིག་འགྲེལ། ཚུར་ལམ་རྟ་བཏང་ནས་བསུ་བ་བྱས་ཤིང་། ཕར་
ལམ་མཛུབ་བརྡས་འདི་ནས་ཕར་ཕེབས་ཤིག་ཅེས་སྐྱེལ་མ་བྱས་པ་དཔེར་བཀོད་པའོ།།
དོན་འགྲེལ། དང་ཐོག་བཀུར་སྟི་གུས་ཞབས་བྱེད་ནའང་། བྱ་བ་བསྒྲུབས་རྗེས་ལམ་
སེང་མཐོང་ཆུང་སྣང་མེད་དུ་གཏོང་བའི་སྤྱོད་ཚུལ་དེ་རིགས་ལ་ཟུར་ཟ་བྱེད་པར་སྤྱོད་པ་ཡིན།།
༦༣ ལྟས་ངན་གཡང་འགུག མ་གཞི་དགྲ་ཕྱོགས་ལ་ཉེ་བའི་མི་ཡིན་རུང་། ཐབས་མཁས་
ཀྱིས་ཚུར་འགུག་ཐབས་བྱས་ཏེ་རང་ཇུས་ལ་ཕན་པ་ཡོང་རེ་བྱེད་པ་ལྟ་བུ་ལ་སྤྱོད་པ་ཡིན།
མདོར་ན་འགལ་རྐྱེན་མཐུན་རྐྱེན་དུ་འགྱུར་བ་བྱེད་པའི་གོ་དོན་ཡོད།།



200 གཏམ་མཛོད་མེས་པོའི་ཞལ་རྒྱུན།
༦༤ སྟག་སེང་ཁ་སྤྲོད། མི་དང་ཁྱིམ་ཚང་གང་ཡིན་རུང་། འབྱོར་པ་ལྡན་ཞིང་སྙན་གྲགས་
ཆེ་བ་གཉིས་སམ། མང་པོ་ཚོགས་པ་ལ་ཟེར་བ་ཡིན།།
༦༥ ཐག་ཞོར་འབྲེང་འདྲུད། གཞི་རྐང་བྱ་ངན་ནམ་བྱེད་ཉེས་མེད་ནའང་། རོགས་ངན་
གྱི་ཞོར་དྲུད་ཕོག་སྟེ་རྙོག་དྲ་དང་། ཆག་སྒོ་བྱུང་བ་སོགས་ལ་སྤྱོད་ཅིང་། དུས་གསུམ་ལ་
སྐབས་དང་བསྟུན་ནས་བསྒྱུར་ཆོག་གོ།
༦༦ ཐི་གུ་སྣེ་ཤོར། བྱ་བ་ཆུང་རྩག་སྣེ་གཅིག་ནས་མཐུད་ཤོར་བྱུང་ན་རིམ་བཞིན་རྒྱ་ཆེར་
འགྱུར་བ་ལ་ཟེར། བྱུང་བའམ། མི་ཡོང་བ་བྱ་དགོས། ཡོང་ཉེན་ཡོད་སོགས་ཚིག་གྲོགས་
གང་འོས་སྐབས་དང་བསྟུན་ནས་སྤྱོད་པ་ཡིན།།
༦༧ ཐོ་པོ་མི་གཟུགས། འཇོན་ཐང་མེད་ལ། གོ་གང་ཡང་མི་ཆོད་པར་མིང་ཙམ་ཁྱེར་ནས་
སྡོད་ས་ཟིན་མཁན་གྱི་འགོ་དཔོན་ནམ། འགན་འཛིན་པ་ལ་སྤྱོད་པ་ཡིན།།
༦༨--༡ དྲན་གཏམ་གསར་སྐྱེད། དང་ཐོག་ཁས་ལེན་གཙང་མ་ཟིན་རུང་། རྗེས་སུ་ཁག་
འདོགས་ས་གསར་པ་འཚོལ་བའི་རྙོག་བཤད་བྱེད་ཀྱི་འདུག་ཟེར་བའམ། དེ་རིགས་བྱེད་
མི་ཆོག་ཟེར་བ་སོགས་ལ་སྐབས་བསྟུན་ཚིག་གྲོགས་བསྒྱུར་ཏེ་སྤྱད་ཆོག །
༦༨--དུ་བ་གནམ་གཏོང་། དུ་བ་གནམ་ལ་གཏོང་མཁན་གྱི་ཁྱིམ་ཚང་ཡོད་ཚད་ཟེར་བའི་
ཚིག་སྡུད་ཅིག་ཡིན། བོད་རྙིང་པར་ཁྱོན་ཡོངས་འགེལ་བའི་ཁྲལ་འུལ་བསྡུ་བསྐུལ་བྱེད་
སྐབས་ཚིག་སྡུད་འདི་ཡང་ཡང་བེད་སྤྱོད་གཏོང་ལམ་ཡོད།།
༦༩ དྲི་ངན་ས་གཡོགས། བྱ་ངན་སྤྱོད་ངན་གྱི་རྗེས་ཤུལ་བསུབ་ཐབས་བྱེད་པ་ལ་སྤྱོད་པ་
ཡིན་ཞིང་། བྱེད་ཀྱི་འདུག་གམ། བྱེད་མི་ཉན་ཟེར་བ་སོགས་སྐབས་དང་བསྟུན་དགོས།།
༧༠ གདོང་བཞི་མིག་བརྒྱད། ཐུན་མོང་གི་དོན་གནད་འགངས་ཆེ་ཞིག་ལ་གྲོས་བསྡུར་བྱེད་
པའམ། ཡང་ན་ཡིན་མིན་གྱི་གནད་དོན་ཆེན་པོ་ཞིག་ཐག་གཅོད་བྱེད་སྐབས། དོན་རྩ་དེ་དང་
འབྲེལ་བ་ཡོད་པའི་མི་སྣ་ཚང་མ་མཉམ་འཛོམས་ཀྱིས་བྱ་དགོས་ཟེར་བར་སྤྱོད་པ་ཡིན།།



ཚིག་འབྲུ་བཞི་ཅན་གྱིས་བརྗོད་དོན་སྟོན་པ། 201
༧༡ མདའ་སྐད་གླིང་བསྒྱུར། མདའ་མི་ཤུ་ཅན་བརྒྱབ་པའི་སྐད་སྒྲ་དེ་ནི་གླིང་བུའི་སྐད་སྒྲ་
ཡིན་པར་བསྒྱུར་པ་དཔེར་བཞག་སྟེ། དོན་ལ་སྒྲུབ་བྱེད་དང་པོ་དེ་ཁུངས་མ་འཁྱོལ་བའི་
སྐབས་སླར་ཡང་སྒྲུབ་བྱེད་དེ་དང་ཕྱོགས་འདྲ་བའི་གཉིས་པ་ཞིག་ཡིན་ཞེས་ཁ་བསྒྱུར་ངོ་
བསྒྱུར་བྱེད་ཀྱི་འདུག་ཅེས་པ་ལྟ་བུར་སྤྱོད་པ་ཡིན།།
༧༢ མདའ་ཤུལ་སྒྲོ་འབྲངས། ཨ་མའི་རྗེས་སུ་ཕྲུ་གུ་གསོ་དགོས་ཟེར་བའམ། ཁང་པར་
བསྡད་ནས་ཉམས་གསོ་བྱེད་དགོས་ཟེར་བ་ལྟ་བུ་ལ་སྤྱོད་པར་སྣང༌།།
༧༣ མདའ་ཤེས་གཞུ་ཉོས། འཇོན་ཐང་དང་བློ་ཁོག་ཡོད་ནས་གྱོད་གཞིའི་ནང་འཚངས་
འོངས་པ་ཟེར་བ་ལྟ་བུ་དེ་རིགས་ལ་སྤྱོད་པ་ཡིན།།
༧༤ ན་ཐོགས་སྦྱང་འདྲེད། བྱ་བ་གང་ཞིག་སྒྲུབ་སྐབས་རྒྱུ་རྐྱེན་སྣ་ཚོགས་ལ་ཁག་འདོགས་
བྱེད་པའམ། བྱས་མི་ཆོག་ཟེར་བ་ལྟ་བུར་སྤྱོད་ཅིང་། སྐབས་རེ་ཁག་འདོགས་མི་བྱེད་ཅེས་
ཁས་ལེན་ལའང་སྤྱད་ཆོག “ན་མར་ཐོགས་སོང་དང་སྤང་ལ་འདྲེད་སོང་” ཟེར་བའི་ཚིག་
སྡུད་ཡིན།།
༧༥--༡ ནད་ཐོག་སྨན་འཁེལ། བྱ་བ་གང་ཞིག་སྒྲུབ་པ་ལ་ཐག་གཅོད་རང་བཞིན་ལྡན་པའི་
ནུས་པ་ཆེན་པོ་ཐོན་སོང་ཟེར་བ་ལྟ་བུ་དེ་རིགས་ལ་སྤྱོད་ཅིང་། དེ་མིན་ཐད་ཀར་སྨན་བཅོས་
ཀྱིས་དྲག་སྐྱེད་མངོན་གསལ་ཅན་བྱུང་བའི་ནད་ལའང་སྤྱོད་མཁན་ཡོད།།
༧༥--༢ ནད་གྲོལ་གདོན་གྲོལ། འགག་སྒོ་འགའ་ཤས་བརྒྱུད་དགོས་པའི་བྱ་བ་ཞིག་ཐག་
ཐོགས་མེད་པར་རིམ་གྲོལ་ཐུབ་པ་ལྟ་བུའམ། ཡང་ན་གཉེན་སྒྲིག་བྱ་རྒྱུར་པ་ཕས་ཁས་མ་
བླངས་པར་བརྟེན་ཨ་མས་ཀྱང་ཁ་གྲག་མ་ནུས་པ་དེ། ད་ཆ་པ་ཕས་ཁས་ལེན་བྱས་སྟབས་
ཨ་མས་ཀྱང་རྒྱབ་སྐྱོར་ཐོབ་པ་ལྟ་བུ་དེ་རིགས་ལ་སྤྱོད་པའོ།།
༧༦ ནེ་ཙོའི་མ་ཎི། གོ་དོན་ཅི་ཡང་མི་ཤེས་པར་ཆོས་དཔེ་འདོན་པའམ། ལེགས་བཤད་
ངག་སྐྱོར་བྱེད་པ་སོགས་ལ་སྤྱོད་པའི་འཕྱ་ཚིག་ཅིག་ཡིན།།



202 གཏམ་མཛོད་མེས་པོའི་ཞལ་རྒྱུན།
༧ གནམ་ལྕགས་ཐོག་བབས། བསམ་ཡུལ་ལ་མེད་པའི་བྱ་བ་ཞིག་གློ་བུར་དུ་ཐོན་པ་ལྟ་
བུ་ལ་སྤྱོད་ཅིང་། ཡང་གོང་རིམ་གྱི་བཀའ་བཙན་པོ་བཟློག་ཏུ་མེད་པ་ཞིག་གློ་བུར་ཕེབས་
པ་ལའང་སྤྱོད་པ་ཡིན།།
༧༨ རྣག་ཐོག་གཙག་འགེལ། བྱ་བ་ངན་པ་སུས་བྱས་པའི་བྱེད་པ་པོ་དེ་རང་ལ་ཉེས་ཆད་
གནད་དུ་འཁེལ་བ་གཅོད་ཐུབ་སོང་ཟེར་བ་ལྟ་བུ་དེ་རིགས་ལ་སྤྱོད་ཅིང་། “རྣག་ཡོད་སར་
གཙག་བུ་འཛུགས་པ་” ཞེས་པའི་ཚིག་སྡུད། །
༧༩ སྣ་ཐག་མགོ་དཀྲིས། སུ་ལའང་སྟབས་བསྟུན་བྱེད་མི་དགོས་པར། རང་ཐག་རང་
གིས་གཅོད་ཐུབ་པ་ལྟ་བུ་ལ་ཟེར། བྱེད་མི་ཉན་ཟེར་བའམ། བྱེད་དགོས་ཟེར་བ། བྱེད་ཐུབ་
བམ་ཟེར་བ་སོགས་སྐབས་དང་བསྟུན་ནས་སྤྱད་ཆོག །སྣ་ཕུག་པའི་ཕྱུགས་རིགས་དཔེར་
བཞག་པའོ།།
༨༠ སྣུམ་ཟད་མར་མེ། བྱ་བརྒྱ་ཐབས་ཟད་ཀྱིས་སྐྱོབ་ཐབས་མེད་པའི་ཚད་ལ་སླེབས་པ་དེ་
འདྲར་སྤྱོད་པ་ཡིན།།
༨༡ སྣོད་བཅུད་ག་འཛོལ། སྣོད་དང་བཅུད་གཉིས་བཟང་ངན་ནམ་ཆེ་ཆུང་སོགས་ཆ་མི་
མཚུངས་པའི་མི་དང་། བྱ་དངོས་གང་ལའང་སྐབས་བསྟུན་གྱིས་སྤྱད་ཆོག་པ་སྟེ། སྣོད་ངན་
བཅུད་བཟང་ངམ། སྣོད་བཟང་བཅུད་ངན་སོགས་ཐམས་ཅད་ལ་འཇུག་པ་ཡིན།།
༨༢ སྦོའི་སྒྱེལ་རྨོའི་སློང་། ཕྱོགས་གཅིག་མར་མནན་ཏེ། ཕྱོགས་གཞན་ཞིག་ཡར་འཐེན་
པའི་ཕྱོགས་རིས་ཀྱི་བྱེད་སྟངས་ངན་པར་སྙིང་ཚིག་སྒྲོག་པ་ལ་སྤྱོད་པ་ཡིན།།
༨༣ སྤྲེའུར་ངོམ་རྒྱུ་རྐུབ། མི་ཞིག་གིས་བྱ་བ་ངོ་མཐོ་བ་ཐེངས་གཅིག་ཙམ་བྱས་ན་རྟག་
པར་དེའི་སྐོར་གྱི་བྱས་ཡུས་བགྲང་བའམ། ཡང་ན་ཁོ་རང་ལ་རྒྱབ་བདག་བྱེད་མཁན་
ཞིག་ཡོད་ན་ཡང་ཡང་དེའི་སྐོར་བཤད་ནས་ངང་ངམ་བྱེད་མཁན་ལྟ་བུ་ལ་ཟུར་ཟར་སྤྱོད་
པ་ཡིན་ནོ།།



ཚིག་འབྲུ་བཞི་ཅན་གྱིས་བརྗོད་དོན་སྟོན་པ། 203
༨༤ ཕག་པ་ཚིལ་མནོང་། ཁོས་སྐད་ཆ་དེ་འདྲ་ཤོད་པའམ། རྣམ་འགྱུར་དེ་རིགས་སྟོན་པ་
ནི་ཁོ་རང་ལ་ཉེས་པ་ཡོད་པའི་རང་མནོང་མཚོན་པ་ཡིན་ཟེར་བ་ལྟ་བུ་ལ་སྤྱོད་པ་ཡིན།།
ར༥ བོ་ཟད་མོ་ཐུག བོད་རྙིང་པར་རྩྭ་ཟ་ཆུ་བེད་སོགས་ཀྱི་དོན་ལ་སྡེ་ཚོ་ཕན་ཚུན་གྱོད་
གཞི་ཐུག་སྐབས། མི་མ་ཟད་བར་དུ་འཛིང་མོ་བྱ་རྒྱུ་ཡིན་ཟེར་བ་ལྟ་བུར་སྤྱོད་པ་དང་།
ཡང་སྐབས་རེ་ཁྱིམ་ཚང་གི་པ་ཕ་འཆི་བ་ལ་བརྙས་བཅོས་ཕོག་དུས་ཀྱང་དེ་ལྟར་སྤྱོད་
མཁན་ཡོད།།
༨༦ ཕྱར་བ་གྲུ་འདེགས། ཕྱར་བ་ཟུར་བཞི་ནས་འདེགས་པ་དཔེར་བཞག་སྟེ། བྱ་བ་གང་
ཞིག་ལེགས་འགྲུབ་ཡོང་ཆེད་མི་ཚང་མས་མཉམ་རུབ་གཞོགས་འདེགས་བྱེད་པ་ཟེར་བ་
ལྟ་བུ་དེ་རིགས་ལ་སྤྱོད་པ་ཡིན།།
༨༧ ཕྱིང་པ་རྡོ་སྒྲིལ། སྐད་ཆ་འཇམ་པོ་ཡིན་པ་ལ། ནང་དོན་ལྕི་ཞིང་ནན་པོ་དང་། ལྷག་པར་
འཕོག་ཡུལ་ལ་ན་ཟུག་དྲག་པོ་གཏོང་བ་དེ་འདྲ་ལ་ཟེར་བ་ཡིན།།
རར ཕྱིང་ཧྲུལ་གནམ་འཕྱར། ནང་ཁུལ་གྱི་སྐྱོན་མཚང་ཡོངས་རྫོགས་ཕྱི་ལོགས་ལ་སྦ་
གསང་མེད་པར་ཤེས་སུ་འཇུག་པའི་གཏམ་སྤྱོད་དེ་རིགས་ལ་ཟེར་བ་ཡིན།།
༨༩ ཕྱོགས་ན་མི་ཡོད། ཡུལ་ཕྱོགས་དེ་གར་སྒྲུབ་དགོས་པའི་བྱ་བ་ཡིན་ཕྱིན་ང་རང་ངོ་
བསྐྱོད་མི་དགོས་པར་ཁྱེད་ནས་གནང་རོགས་ཞེས་པའམ། ཡང་ན་ཁྱེད་རང་ངོ་ཕེབས་མ་
དགོས་པ་ང་ལ་གསུང་འཕྲལ་དམ་པ་དོན་གཉེར་གྱིས་སྒྲུབ་རྐྱང་ཞུས་ཆོག་ཟེར་བ་ལྟ་བུ་
གཉིས་ཀར་སྤྱད་ཆོག་པ་ཡིན།།
༩༠ འཕར་སྦྱང་ལག་སྦྲེལ། མི་མཐུན་པའི་ཕྱོགས་ཕན་ཚུན་ངན་པ་ལག་སྦྲེལ་བྱས་ཏེ་རང་
ལ་གནོད་པ་བྱེད་པར་ཟེར་བ་ཡིན།།
༩༡ འཕྱར་རྒྱག་གདེང་གསུམ། དགྲ་བོར་རྒོལ་སྐབས་ཡར་འཕྱར་བ་དང་། དངོས་སུ་རྒྱག་
པ༑ མཚོན་ཆ་གདེང་བ་སྟེ་ངོམ་པ་ལྟ་བུ་སོགས་གང་ལ་དེ་འཚམ་གྱིས་བྱ་ཐབས་དགོས་



204 གཏམ་མཛོད་མེས་པོའི་ཞལ་རྒྱུན།
ཟེར་བའམ། ཡང་ན་ཁ་གཏད་ཕྱོགས་ནས་དེ་ལྟར་བྱེད་ཀྱིན་འདུག་ཟེར་བ་སོགས་ལ་སྤྱོད་
པ་ཡིན།།
ཝ༢ བ་ཤེ་གླང་འགེལ། བོད་རྙིང་པར་མི་གཞན་གྱིས་འཇལ་དགོས་པའི་ཁྲལ་ལམ། སྤྱོད་
རྒྱུར་བསྡད་པའི་བུ་ལོན་སོགས་ཁྲལ་རོགས་གཞན་དག་ལ་འདེད་སྲོལ་ཡོད་པ་དེ་འདྲ་ལ་
སྤྱོད་པ་ཡིན།།
༩༣ བལ་འདབ་རྡོ་གནོན། གྱོད་གཞི་ཐུག་སྐབས་ཕན་ཚུན་གཉིས་ཀ་ནས་དོན་རྩ་ཆུང་
རྩག་མང་པོ་འདོན་རེས་ཀྱིས་ལབ་རྙོག་ཇེ་མང་དུ་འགྲོ་སྐབས་ཁྲིམས་སའམ། བར་འདུམ་
པས་དོན་ཆུང་རྣམས་ཚང་མ་ལབ་གླེང་མི་དགོས་པར་མཉམ་འཇགས་སུ་བཞག་པ་ཡིན་
ཟེར་བར་སྤྱོད་པའོ།།
༩༤ བོང་བ་གསེར་གཟིགས། མི་གཞན་གྱིས་རང་ཉིད་ལ་ཚད་ལས་འདས་པའི་མཐོང་
ཆེན་ནམ། བཀུར་སྟི་ཆེ་བསྟོད་གནང་བྱུང་ཟེར་བ་ལྟ་བུར་སྤྱོད་པ་ཡིན།། (བོང་བ་ནི་ས་
རྡོག་ལ་ཟེར་)
༩༥ བྱ་རྒན་སྒྲོ་ཟད། མི་ལོ་ན་རྒས་ཏེ་ནུས་པ་ཤོར་བའམ། ཁྱིམ་ཚང་ཉམས་རྒུད་དུ་གྱུར་
ནས་འཚོ་བའི་ཡོ་ཆས་ཀྱང་ཚོང་དགོས་ལ་ཐུག་སོང་ཟེར་བ་ལྟ་བུར་སྤྱོད་པ་ཡིན།།
༩༦ བྱ་གྲལ་བྱི་སོ། མི་མགོ་བདེ་པོ་དེ་ཚོས་ཐབས་ཤེས་ངོ་གཉིས་མ་བེད་སྤྱད་ནས་གྱོང་
གུན་ལས་གཡོལ་ཐབས་སམ། ཡང་ན་ཁེ་བཟང་འཕར་མ་ཟ་བའི་སྤྱོད་ངན་བྱེད་མཁན་
ལ་ཟུར་ཟ་བྱེད་དུས་སྤྱོད་པ་ཡིན་ཞིང་། དཔེ་འདིའི་བྱུང་ཚུལ་ལེ་ཚན་དྲུག་པའི་ཁོངས་སུ་
གསལ་ཡོད། །
༩༧ བྱ་སྒྲོ་རླུང་ཁྱེར། ཆགས་ས་བརྟེན་ས་མེད་པར་རྒྱལ་ཁམས་གང་སར་བསྐོར་བསྐྱོད་
བྱེད་པའི་མི་འཁྱམས་པོའི་སྤྱོད་ཚུལ་ལྟ་བུའམ། ཡང་ན་འབྱུང་ཁུངས་འདི་ཡིན་མེད་པའི་སྤྱི་
ཚོགས་ཀྱི་གླེང་ཕྱོགས་སོགས་སྐད་ཆ་གང་སར་ཁྱབ་འགྲོ་བ་ལའང་། “གཏམ་བྱ་སྒྲོ་རླུང་
ཞེས་སྤྱོད་སྲོལ་ཡོད།།



ཚིག་འབྲུ་བཞི་ཅན་གྱིས་བརྗོད་དོན་སྟོན་པ། 205
༩༨ བྱ་རྡོ་ལམ་འཕྲད། ཕྱོགས་གཉིས་ཀར་དམིགས་ཡུལ་དང་ཉམས་སྣང་སོགས་ཅི་ཡང་
མེད་པར་གློ་བུར་སྟེས་དབང་གི་ཐུག་འཕྲད་བྱུང་བ་ཟེར། ཕོ་མོའི་དབར་འབྲེལ་བ་བྱུང་
རིགས་ལ་སྤྱོད་པ་མང་། དེ་མིན་ངོ་ཤེས་སོགས་ལ་སྤྱད་ནའང་ཆོག ། །
༤༩ བྱ་འཛིན་ཉ་འཛིན། བྱ་བ་གཅིག་མི་འགྲུབ་པར་གཉིས་བརྩམས་ན་གཉིས་ཀར་འབྲས་
བུ་བཟང་པོ་མི་ཐོན་ཟེར་བའམ། འཆར་གཞི་དང་གོ་རིམ་སོགས་མེད་པར་བྱ་བ་གང་ཐེབས་
ཐེབས་བྱེད་པ་ཟེར་བ་སོགས་ལ་སྤྱོད་པ་ཡིན།།
༡༠༠ བྱ་ཤ་སེན་བགོས། བོད་རྙིང་པར་ཁྲལ་པ་བུ་ལོན་སྤྲོད་ཐབས་མེད་པར་གྱུར་སྐབས་ཕྱི་
ནོར་ནང་རྫས་གང་ཡོད་ཚང་མ་བུན་བདག་རྣམས་འཛོམས་ཏེ་བུ་ལོན་ཆེ་ཆུང་ལ་དཔགས་
ན་ཆ་གསེས་བགོ་ཤ་བརྒྱབ་སྟེ་ཇི་ཐོབ་བླངས་ནས་དག་པ་བྱེད་སྲོལ་ཡོད་པ་དེ་ལ་ཟེར།།
༡༠༡ དབྱར་མཇུག་གངས་འཁྱོལ། ད་ཕན་ཕན་ཚུན་རོགས་སྐྱོར་སོགས་ཡག་པོ་བྱུང་བ་དེ་
སླད་ཕྱིན་ཆད་ཀྱང་སྔར་མུས་བཞིན་མཇུག་འཁྱོངས་པ་ཞིག་དགོས་ཞེས་པ་ལྟ་བུར་སྤྱོད་
པ་ཡིན།།
༡༠༢ འབུ་ཆེས་ཆུང་ཟོས། སྤྱི་ཚོགས་རྙིང་པར་གོང་ནས་འོག་བར་རིམ་པ་གཅིག་གིས་
གཅིག་ལ་གཉའ་གནོན་བཤུ་གཞོག་བྱེད་པའི་ལམ་ལུགས་ངན་པ་དེར་དམོད་པའི་གཏམ་
དཔེ་ཞིག་ཡིན།།
༡༠༣ འབྲུག་མགོ་སྦྲུལ་མཇུག བྱ་བའམ་གཏམ་བཤད་གང་ཡིན་ནའང་། འགོ་བརྩམས་
དུས་བརྗིད་ཉམས་ཧ་ཅང་ཆེ་ཡང་། རིམ་བཞིན་ཇེ་སྡུག་ཇེ་ཞན་དུ་གྱུར་མཐར་མཇུག་འགྲིལ་
དུས་ནི་ཐབས་རྡུགས་ཡ་ང་བ་ཞིག་ཆགས་སོང་ཟེར་བ་ལྟ་བུར་སྤྱོད་པ་ཡིན།།
༡༠༤ སྦྲུལ་མདུད་སྤྲུལ་བཤིག རང་གིས་བཟོས་པའི་གྱོད་གཞིའམ། བྱས་པའི་ལས་
འཛོལ་སོགས་རང་ཉིད་ཀྱིས་ཁུངས་སྐྱེལ་ལམ། དག་འབུད་བྱ་དགོས་ཟེར་བ་ལྟ་བུར་སྤྱོད་
པ་དང་། ཡང་ཞུས་ཆོག་པ་དང༌། བྱེད་རྒྱུ་ཡིན་པའི་ཚིག་གྲོགས་སྦྱར་ན་སོ་སོས་འགན་
འཁུར་རྒྱུ་ཞེས་པར་ཡང་སྤྱད་ཆོག །



206 གཏམ་མཛོད་མེས་པོའི་ཞལ་རྒྱུན།
༡༠༥ མ་མྱོང་རྒུ་ཐུག འཇིག་རྟེན་གྱི་བྱ་བ་ཡག་ཉེས་སྤྱི་དང་། བྱེ་བྲག་ནོར་འཁྲུལ་ལམ།
ཇུས་ཉེས། ཆག་སྒོ་སོགས་ཚང་མ་བརྒྱུད་མྱོང་བའི་མི་དེ་རིགས་ལ་སྤྱོད་པ་ཡིན། བདག་
གཞན་བྱ་བྱེད་སོགས་སྐབས་བསྟུན་ཚིག་གྲོགས་དང་བསྟུན་དགོས།། །
༡༠༦ མར་མེ་སྡོང་འཁོལ། བོད་རྙིང་པར་བུ་ལོན་གཏོང་སྐབས་དོ་བདག་ལ་ཡིད་མ་ཆེས་
པར་ཁག་ཐེག་མི་གཞན་འཛུགས་དགོས་ཤིང་། བུན་འབབ་དུས་ཐོག་འཇལ་ཐུབ་པ་ཁག་
ཐེག་རང་གིས་བསྐུལ་ལྕག་གཏོང་དགོས་ཟེར་བ་ལྟ་བུར་སྤྱོད་སྲོལ་ཡོད།།
༡༠༧ མར་མེ་སྣུམ་ཟད། རྒྱུ་རྫོགས་ཟིན་ནས་གསབ་ཐབས་མེད་པ་སྟེ། དཔེར་ན་གཟུངས་
ཟད་ཀྱི་ནད་པ་འཆི་ཁ་མ་ལྟ་བུར་སྤྱོད་པ་ཡིན།།
༡༠༨ མི་གླུད་སྤྲེལ་རྫོངས། དཀའ་ངལ་དང་། རྙོག་དྲ། ཉེན་ཁ་སོགས་ཡོད་སར་རང་འོག་གི་
མི་སོ་སོའི་ངོ་ཚབ་ཡིན་ཁུལ་བཙན་ཤེད་ཀྱིས་བཏང་བྱུང་ཟེར་བའམ། བཏང་འདུག་ཅེས་པ་
སོགས་ལ་སྐབས་བསྟུན་གྱིས་སྤྱོད་པའོ།།
༡༠༩ མི་ཆེན་ཞལ་དྲོ། མཐོ་རིམ་གྱི་མིས་ལས་སླ་མདོག་ཁ་པོའི་ཁས་ལེན་དང༌། འབོར་
ཤོབ་ཤོད་པར་ཡིད་མི་ཆེས་པའི་རྣམ་འགྱུར་མཚོན་བྱེད་དུ་སྤྱོད་པ་ཡིན།།
༡༡༠ མི་འཕྱ་ཁྱི་རྒོད། བྱ་བ་གང་ཞིག་ཡིན་རུང་རྦད་དེ་ཕྱིན་ཅི་ལོག་ནས་འབྲས་བུ་ངན་པ་
སྤྱི་ཚོགས་ཀྱིས་འཕྱ་དམོད་བྱེད་པ་དེ་འདྲར་སྤྱོད་པའི་སྟིང་ཚིག་ཅིག་ཡིན། མི་ཡོང་བ་བྱ་
དགོས་སམ། མི་ཡོང་བ་ཞིག་བྱེད་ཀྱི་ཡིན་སོགས་ཚིག་གྲོགས་བསྒྱུར་ནས་སྤྱད་ཆོག་པ་ནི་
དཔེ་གཞན་དང་འདྲ་བར་སྐབས་དང་བསྟུན་ཆོག་གོ།
༡༡༡ མིག་སྨན་མིག་ཕན། བྱ་དངོས་གང་ཡིན་རུང་། གང་ལ་དམིགས་པ་དེ་རང་དུ་འཁྱོལ་
བའམ། ཕན་པ་ཞིག་དགོས་ཟེར་བ་ལྟ་བུར་སྤྱོད་པ་ཡིན།།
༡༡༢ མུན་ནག་མདའ་འཕེན། དམིགས་ཡུལ་དང་འཆར་གཞི་གང་ཡང་མེད་པའི་བྱ་བའམ་
གཏམ་བརྗོད་སྤེལ་བ་ལ་འཕྱ་དམོད་ཀྱི་རྣམ་པས་ཟུར་ཟ་བྱེད་པར་སྤྱོད་པ་ཞིག་ཡིན།།



ཚིག་འབྲུ་བཞི་ཅན་གྱིས་བརྗོད་དོན་སྟོན་པ། 207
༡༡༣ མེས་ཚིག་མེར་གཏུགས། གནོད་རྐྱེན་གྱི་འབྱུང་ཁུངས་གང་ནས་བྱུང་བ་དེ་རང་ལ་
ཉེ་བར་གཏུགས་ནས་གནོད་པ་ཞི་ཐབས་བྱེད་པ་དེ་དམིགས་བསལ་གྱི་མན་ངག་ཅིག་ཡིན་
ཞེས་པར་སྤྱོད་པ་ཡིན། །
༡༡༤ མོ་སྟོན་ཕག་མགོ ཟོག་བརྫུ་བྱེད་མཁན་ནམ། བསྙོན་འཛུགས་བྱེད་མཁན་ཟེར་
བ་ལྟ་བུར་སྤྱོད་པ་ཡིན། དཔེ་འདི་འབྱུང་ཁུངས་གཏམ་རྒྱུད་ལེ་ཚན་དྲུག་པའི་ཁོངས་སུ་
གསལ་ཡོད།།
༡༡༥ མོན་ཡུལ་རྡོར་གཅོད། ཡང་དག་པ་དེ་ནོར་འཁྲུལ་དུ་བརྩི་བ་དང་། ནོར་བ་དེ་ཡང་
དག་པར་བརྩི་བ་དེ་རིགས་ལ་སྤྱོད་པ་ཡིན་ཞིང་། དཔེ་འདིའི་འབྱུང་ཁུངས་གཏམ་རྒྱུད་ལེ་
ཚན་དྲུག་པའི་ཁོངས་སུ་གསལ་ཡོད།།(ཨ་མདོ་ཁུལ་)
༡༡༦ རྨ་བརྒྱ་བུག་སྟོང་། སྲིད་གཞུང་ངམ། ཁྱིམ་ཚང་གང་ཡིན་རུང་ཁུངས་མི་འཁྱོལ་ཞིང་།
སླར་གསོ་བྱ་དགོས་བྱུང་རུང་དཀའ་ཚེགས་ཧ་ཅང་ཆེན་པོ་ཡོད་པ་ལྟ་བུར་སྤྱོད་ཡིན།།
(བུག་སྟོང་ནི། བུ་ག་སྟོང་ཕྲག་ཟེར་བའོ།)
༡༡༧ མེད་ཆད་གོང་བུད། མི་ཁྲིམས་ལུགས་དང་། ཡུལ་སྲོལ་ཀུན་སྤྱོད་གང་ལའང་མི་
བརྩི་བའམ་ཡང་ན་ངོ་ཚ་རྒྱུ་དང་ཞེ་ཁྲེལ་རྒྱུ་མེད་པ་དེ་རིགས་ལ་སྤྱོད་པའི་སྨད་ཚིག་ཅིག་
ཡིན། ཚིག་འགྲེལ་ནི་ཁལ་མ་སྨེད་ཆད་གོང་བུད་ནས་བསྐྱར་དུ་ཁལ་འགེལ་བྱ་ཐབས་མེད་
པར་ཟེར།།
༡༡༨ བཙོས་ཤ་རྗེན་ལྡོག ཤ་བཙོས་ནས་རྗེན་ལོག་པ་དཔེར་བཞག་པ་སྟེ། ཁ་དན་རྒྱབ་
སྐྱུར་རམ། ཁས་བླངས་ལོག་སྒྲུབ་སོགས་ལ་སྤྱོད་པ་ཡིན་ཞིང་། བདག་གཞན་དུས་གསུམ་
སོགས་སྐབས་སྦྱར་ཚིག་གྲོགས་ཀྱིས་གང་དགོས་ལྟར་བསྒྱུར་ཆོག་པ་གཏམ་དཔེ་གཞན་
དང་མཚུངས།།
༡༡༩--༡ ཚ་གྲང་ཡ་འགལ། ཕན་ཚུན་དབར་ལ་ཧེ་བག་ཆེན་པོ་འཛོལ་བའམ། ཡང་ན་
རྦད་དེ་རྒྱབ་འགལ་དུ་གྱུར་པ་ཟེར་བ་ལྟ་བུ་དེ་རིགས་ལ་སྤྱོད་པ་ཡིན།།



208 གཏམ་མཛོད་མེས་པོའི་ཞལ་རྒྱུན།
༡༡༩--༢ ཚྭ་ཡ་བལ་འདེགས། སྟོབས་ཤུགས་དོ་མི་སྙོམས་པར་ཁ་གཏད་གཅག་མི་ཉན་
ཟེར་བ་ལྟ་བུར་སྤྱོད་པའམ། ཡང་ན་སྟོབས་ཤུགས་མི་དོ་ན་ཡང་ཡ་ལན་མ་འཇལ་ཐབས་
མེད་ཆགས་སོང་ཟེར་བ་ལྟ་བུར་སྤྱད་ན་ཡང་ཆོག་པ་ཡིན།།
༡༢༠--༡ ཚ་གཏུགས་རྒུ་གཏུགས། བྲེལ་བྲེལ་འཚབ་འཚུབ་སྟེ་གྲ་སྒྲིག་སོགས་ཀྱི་དུས་
ཚོད་ཁོམ་པ་རྩ་བ་ནས་མ་བྱུང་ཟེར་བ་ལྟ་བུ་དེ་རིགས་ལ་སྤྱོད་པ་ཡིན།།
༡༢༠--༢ ཚེར་མ་དར་བཏུམ། མི་ཁ་འཇམ་ཞེ་རྩུབ་ཅན་ནམ། ཡང་ན་སྐད་ཆ་སྙན་པོ་
བཤད་ནས་གནོད་པ་སྐྱེལ་བའི་བྱ་སྤྱོད་སོགས་ལ་སྤྱོད་པའོ།། །
༡༢༡--༡ ཚ་ཐོག་གྲང་བཞག བྱ་བ་གང་ཡིན་རུང་དེ་ས་དེ་ཐོག་ཏུ་ཡ་ལན་སློག་པའམ།
ཡང་ན་ཐག་གཅོད་བྱེད་དགོས་ཟེར་བ་ལྟ་བུ་དེ་རིགས་ལ་སྤྱོད་པའོ།།
༡༢༡--༢ མཛུབ་མོ་རི་སྟོན། ཞིབ་གནས་ཤོད་རྒྱུ་མེད་པར་ཕྱོགས་ཆ་ཙམ་གསལ་ལ་མི་
གསལ་གྱིས་བརྗོད་མཁན་ལྟ་བུར་སྤྱོད་པ་ཡིན།།
༡༢༢ མཛེ་ཐོག་ཐོལ་རྩེག མཛེ་ནད་ཀྱི་ཐོག་ལ་ཕོལ་མིག་རྡོལ་བ་ཞེས་ཉེན་ཁའི་སྟེང་ལ་
ཉེན་ཁ་ཉིས་བརྩེག་སྟེ་བཅོས་ཐབས་དཀའ་བའི་བྱ་བ་ལྟ་བུར་སྤྱོད་པ་ཡིན།། །
༡༢༣ ཝ་འཛུམ་སྟག་རྫས། བློ་ཁོག་ཅི་ཡང་མེད་པར་དཔའ་བོ་ཡིན་ཁུལ་དང་། ཤེས་ཡོན་
གང་ཡང་མེད་པར་མཁས་པ་ཡིན་ཁུལ་བྱེད་པ་ལྟ་བུ་དེ་དང་དེ་འདྲ་ལ་སྤྱོད་པ་ཡིན།།
༡༢༤ ཞྭ་དཔེ་ལྷམ་འགེབས། གནས་ཚུལ་དངོས་དང་རྩ་བ་ནས་མི་མཐུན་བཞིན་དུ་རང་
གི་དེ་སྔའི་ཉམས་མྱོང་རྙིང་པ་གཞན་ཞིག་ལག་ལེན་བསྟར་བ་ལྟ་བུ་ལ་སྤྱོད་པ་ཡིན་ཏེ། མ་
བྱེད་དང་། བྱེད་རྩིས་འདུག །བྱས་པའི་སྐྱོན་ཡིན། རྩ་བ་ནས་བྱ་མི་རུང་ཟེར་བ་སོགས་
སྐབས་བསྟུན་ཚིག་གྲོགས་ཀྱིས་བསྒྱུར་ཆོག་པ་ཡིན།།
༡༢༥--༡ ཟ་རྒྱགས་སྤྱོད་གསུམ། བག་མེད་ལོངས་སྤྱོད་ཀྱིས་རྒྱས་ཟ་རྒྱས་འཐུང་སོགས་
འཕྲོ་བརླག་ཆུད་ཟོས་གཏོང་བའི་སྤྱོད་ཚུལ་ལ་དམོད་པ་ལྟ་བུར་སྤྱོད་པ་ཡིན།།



ཚིག་འབྲུ་བཞི་ཅན་གྱིས་བརྗོད་དོན་སྟོན་པ། 209
༡༢༥--༣ ཟུར་བལྟས་ལེབ་མཐོང་། བྱ་དངོས་གང་ཡིན་རུང་དེ་ནི་བལྟས་པ་ཙམ་གྱིས་དེའི་
ངོ་བོ་དང་། རྗེས་འབྲས་སོགས་སུས་བལྟས་ཀྱང་གསལ་པོ་མཐོང་ཐུབ་པ་ཞིག་ཡིན་ཟེར་
བ་ལྟ་བུར་སྤྱོད་པའོ།།
༡༢༦--༡ ཟ་བེད་བརྡབ་གསིག མང་ཚོགས་ལ་ “བསྙད་མེད་བསྙད་འདོགས་” དང་། “ཡ་
ལ་བསྙོན་འཛུགས་” “གཟུགས་མེད་གྲིབ་བཟོ” སོགས་བྱས་ཏེ་རྒྱུ་ནོར་འཕྲོག་བཅོམ་
སོགས་བྱེད་པའི་སྤྱོད་ཚུལ་ལ་དམོད་པའི་ཚིག་སྡུད་ལ་སྤྱོད་པའོ།།
༡༢༦--༢ གཟུགས་རྗེས་གྲིབ་འབྲང་། ཡོང་འབབ་རྗེས་འབྲེལ་གྱི་གཏོང་སྒོ་གཏོང་དགོས་
ཟེར་བ་ལྟ་བུའམ། དཔྱ་ཁྲལ་ནི་ཁེ་ལས་ཀྱི་རྗེས་སུ་འཁྲི་བ་ཟེར་བ་སོགས་ལ་སྤྱོད་པ་ཡིན།།
༡༢༧ གཟུགས་མེད་གྲིབ་ཆགས། རྒྱུ་མེད་རྐྱེན་ལྷགས་ལྟ་བུའི་མ་ཉེས་ཁག་གཡོགས་བྱུང་
ཟེར་བ་སོགས་དེ་རིགས་ལ་སྤྱོད་པ་ཡིན།།
༡༢༨ གཟོང་ཁ་གཅིག་སྒྲིལ། མི་ཚང་མ་རིང་ཐུང་དང་ཀ་ཀོར་མེད་པ་གཏམ་བརྗོད་གཅིག་
གྱུར་ལྟ་བུ་ལ་སྤྱོད་པར་སྣང་།།
༡༢༩ བཟའ་མ་གདན་ཐོག དཀའ་ལས་རྒྱག་མི་དགོས་པར་ཟ་ཆོག་ཆོག་སྟེ། ཡོང་འབབ་
བླང་ཆོག་ཆོག་ཡིན་ཟེར་བར་སྤྱོད་པ་ཡིན།།
༡༣༠ ཡས་ལྤམ་མས་འཐོང་། དཔེར་ན་གོང་རིམ་གྱི་དགོངས་གཞི་དང་། གཤམ་འོག་གི་
བསམ་ཚུལ་སོགས་ཡས་མས་གང་ཅིའི་གནས་ལུགས་ཆུ་བབ་དང་བསྟུན་དགོས་ཟེར་བ་
ལྟ་བུ་དེ་རིགས་ལ་སྤྱོད་པ་ཡིན།།
༡༣༡ ཡོག་བ་གཟན་སྒྲིལ། དེང་སྐབས་ཁང་པ་གསར་རྒྱག་སྐབས་རྒྱུ་འགྲོ་དང་། ལས་ཀ་
ཡོངས་རྫོགས་འགན་གཙང་སྤྲད་པ་ལྟ་བུར་སྤྱོད་པའམ་གོ་བ་ཡིན།།



210 གཏམ་མཛོད་མེས་པོའི་ཞལ་རྒྱུན།
༡༣༢ ཡོང་བརྒྱ་བྱུང་གཅིག རྗེས་སུ་འདི་ཡོང་དང་དེ་ཡོང་སོགས་མ་འོངས་སྔོན་རྩིས་
ཀྱི་རེ་བ་བྱེད་པ་ནི་དོན་ཐོག་འཁྱོལ་ཁག་པོ་ཡིན་པ་དང་། དངོས་སུ་ལག་སོན་བྱུང་བ་ནི་
གྲངས་འབོར་མང་ཉུང་ལ་མ་བལྟོས་པར་དོན་ལ་ཕན་པ་ཞིག་ཡིན་ཟེར་བ་ལྟ་བུའི་ཚིག་སྡུད་
ཅིག་ཡིན།།
༡༣༣ གཡག་ཆད་གད་རྡུང་། འུ་ཐུག་ནས་ཉེན་མཆོངས་བྱེད་པ་ཟེར་བ་ལྟ་བུར་སྤྱོད་པའི་
དཔེ་ཞིག་ཡིན། ཕལ་ཆེར་གཡག་གིས་གད་པ་ལ་བརྡུང་ནས་མར་རྡིབས་ན་གཡག་དང་མི་
སོགས་གད་འོག་ཏུ་ཤོར་བའི་ཉེན་ཁ་ཡོད་པ་བསྟན་པ་འདྲའོ།།
༡༣༤ ར་ནད་ལུག་དཀྲི། རང་གིས་བྱས་པའི་ངན་ཁག་གམ། ཉེས་ཆད་སོགས་འབྲེལ་
བ་ཅི་ཡང་མེད་པའི་མི་གཞན་དག་ལ་བཀལ་བ་ལྟ་བུའམ། ཡང་ན་དེ་ལྟར་བྱ་མི་རུང་ཟེར་
བ༑ བྱེད་ཀྱིན་འདུག་ཟེར་བ་ལྟ་བུ་སོགས་སྐབས་བསྟུན་ཚིག་གྲོགས་བསྒྱུར་ཏེ་སྤྱད་ཆོག་
པ་ཡིན།། །
༡༣༥ རྭ་ཀེར་མཇུག་འཚུབ། བག་ཡོད་ཚུལ་ལྡན་བྱ་དགོས་པ་ལས། སྤྱོད་ཚུལ་མི་ལེགས་
པའི་རིགས་བྱེད་མི་རུང་ཟེར་བ་ལྟ་བུར་སྤྱོད་པ་མང་། སྐབས་རེ་སྤྱོད་པ་ཉེས་པོ་གང་ཞིག་
བྱེད་ནའང་གྱིས་ཤོག་ཨང་ཞེས་སྡིག་མོ་བྱེད་པ་ལྟ་བུར་སྤྱོད་མཁན་ཡང་ཡོད།།
༡༣༦ རྭ་ཅོ་སྐྱེ་བླུགས། ཕྱི་ལྟར་གཅིག་པ་ཡིན་པ་འདྲ་རུང་ནང་ཁུལ་འཆམ་མཐུན་མེད་
པའམ། གཅིག་གྱུར་མ་ཡིན་པ་མཚོན་བྱེད་ལྟ་བུར་སྤྱོད་པ་ཡིན། །
༡༣༧ རག་གན་གསེར་བརྫུ། མི་ངན་པས་མི་བཟང་ལ་བརྫུ་བ་ཟེར་བར་སྤྱོད་ཅིང་། བསྡུ་
རྩིས་བྱེད་ཀྱི་འདུག །རྫུ་བཞིན་འདུག །བསྡུས་པ་རེད་སོགས་སྐབས་བསྟུན་ཚིག་སྒྱུར་
བྱས་ཆོག ། །
༡༣༨ རང་མགོ་ཆུ་འདྲེན། རང་ཉིད་དམ། རང་ཕྱོགས་ལ་གནོད་པའི་བྱ་བ་རང་གིས་བྱས་
པ་ཟེར་བ་ལྟ་བུ་དེ་རིགས་ལ་སྤྱོད་པ་ཡིན།།



ཚིག་འབྲུ་བཞི་ཅན་གྱིས་བརྗོད་དོན་སྟོན་པ། 211
༡༣༩ རང་ཐག་རང་གཅོད། བུ་ཕྲུག་གི་གཉེན་སྒྲིག་ལྟ་བུར་ཆ་མཚོན་ན་སྔོན་ཆད་ཕ་མ་
རྒན་རབས་ཀྱིས་བློ་བཀོད་ལྟར་བྱེད་པ་ལས། རང་ཐག་རངགཅོད་བྱ་མི་རུང་ཟེར་བ་དང་།
དེང་རབས་ཡིན་ན་རང་གི་མི་ཚེ་གཅིག་གི་དོན་ཆེན་དེ་གཞན་དབང་འགྱུར་མི་ཉན་པར་
རང་ཐག་རང་གིས་གཅོད་དགོས་ཟེར་བ་ལྟ་བུ་ལས་སྤྱི་ཚོགས་ཀྱི་འདུ་ཤེས་ལ་འགྱུར་ལྡོག་
ཆེན་པོ་བྱུང་བ་མཚོན་པ་ཡིན།།
༡༤༠ རང་ནད་རང་སེལ། རང་ཉིད་ཀྱིས་སྦྱར་བའི་རྙོག་གཞི་དེ་རང་སོ་སོས་དག་སེལ་བྱ་
དགོས་ཟེར་བའམ། ང་རང་གིས་སེལ་ཐབས་བྱ་རྒྱུ་ཡིན་ཟེར་བ། རང་གིས་སེལ་རྩིས་བྱེད་
ཀྱི་མི་འདུག་ཟེར་བ་སོགས་སྐབས་བསྟུན་གྱིས་སྒྱུར་ཆོག །
༡༤༡ རང་འཕུང་གཞན་བརླག མི་གཞན་གྱི་སྲོག་ཕྲོགས་པའི་བྱས་ཉེས་བསགས་ཏེ་རང་
ཉིད་ཁྲིམས་རར་ཚུད་པ་ལྟ་བུ་དེ་རིགས་ལ་སྤྱོད་པ་ཡིན་ཞིང་། དེ་འདྲ་རྩ་བ་ནས་བྱ་རྒྱུ་མེད་
ཟེར་བའམ། མཐའ་འབྲས་དེ་འདྲ་ཞིག་ལས་ཡོང་རྒྱུ་གཞན་མེད་ཟེར་བ་ལ་སོགས་པ་ “མ་
བྱུང་སྔོན་འགོག་” གི་ཁ་ཏ་བྱེད་པ་ལའང་སྤྱད་ན་འགྲིག །
༡༤༢ རང་མེད་མི་མེད། མི་གཏི་ཐུག་ཅན་ལ་ཇུས་ཉེས་ཕྲད་སྐབས་ཁ་གཏད་དེ་བསད་
ནས་རང་ཉིད་ཁྲིམས་མུན་ནང་འགྲོ་རྒྱུ་ཡིན་ཟེར་བ་ལྟ་བུར་སྤྱོད་མཁན་ཡོད་ཅིང་། དེ་མིན་
འཁྲུག་འཛིངས་ཕན་ཚུན་ཤི་རྨས་ཡོང་གཞིའི་རིགས་བཀག་འགོག་བྱེད་དུས་ཐབས་རྡུགས་
དེ་འདྲ་བྱ་རྒྱུ་མེད་ཟེར་བ་ལའང་སྤྱོད་པ་ཡིན།།
༡༤༣ རལ་གྲི་གནམ་ལྷུང་། གློ་བུར་ཐོག་རྒྱག་གི་ཆག་སྒོའམ། ཡང་ན་བཟློག་ཐབས་མེད་
པའི་བཀའ་འབེབས་བཙན་པོ་བྱུང་བ་ལྟ་བུ་ལ་སྤྱོད་པ་ཡིན།།
༡༤༤ རལ་བོ་ཁ་ལུག འཛུགས་སྐྲུན་གྱི་དངོས་པོ་ཞིག་རལ་དུ་གྱུར་པའམ། ཡང་ན་སྡེ་
ཚན་གྱི་སྒྲིག་སྲོལ་ཐོར་ཞིག་ཏུ་གྱུར་པ་ལ། ཉམས་གསོའམ། ཡང་ན་བཅོས་སྒྲིག་སོགས་
གང་ཡང་མ་བྱས་པ་བདག་མེད་དུ་བཞག་པ་ལྟ་བུ་ལ་སྤྱོད་པ་ཡིན།།



212 གཏམ་མཛོད་མེས་པོའི་ཞལ་རྒྱུན།
༡༤༥ རི་རྡོ་ཀླུང་འབེབས། མ་འོས་མ་འཚམ་པ་དང་། བརྡབས་གསིག་ཆེ་བའི་བྱ་བའམ་
ཇུས་བཀོད་ཅིག་ཡིན་ཟེར་བ་ལྟ་བུར་སྤྱོད་པའོ།།
༡༤༦ རི་བོང་ཅལ་འདྲོགས། གཏམ་འཆལ་གྱིས་འུར་བསླངས་ནས་མི་མང་པོ་འདྲོག་མགོ་
ལངས་པ་ལྟ་བུར་སྤྱོད་པ་ཡིན་ཞིང་། དཔེ་འདིའི་འབྱུང་ཁུངས་གཏམ་རྒྱུད་ལེ་ཚན་དྲུག་པའི་
ཁོངས་སུ་གསལ་ཡོད།།
༡༤༧ རི་བོང་རྡོ་རྗེས། མ་ཡིན་ཡིན་མདོག་གི་བརྫུ་བརྫུ་བྱེད་མཁན་ལ་ཆེད་དུ་སྤྱོད་པའི་
གཏམ་དཔེ་ཞིག་ཡིན། །
༡༤ར ལ་ཁའི་ཉི་མ། ལོ་ན་མཐོན་པོར་སོན་པའི་རྒས་འཁོགས་རྣམས་ཀྱིས་རང་ཉིད་རིང་
པོར་རྔོ་མི་ཐོགས་པ་ཟེར་བ་ལྟ་བུ་ལ་སྤྱོད་པ་ཡིན།།
༡༤༩ ལན་དགུ་ཆད་མཐུད། ཕན་ཚུན་དབར་ལ་འགྲིག་འདུམ་བར་མོལ་ལན་མང་བྱས་
ནའང་མ་འགྲིག་རུང་། ད་དུང་ཡི་ཐང་མ་ཆད་པར་སླར་ཡང་འདུམ་ཐབས་མུ་མཐུད་གནང་
རོགས་གནང་ཞེས་པ་ལྟ་བུ་གང་ལའང་སྤྱད་ན་ཆོག །
༡༥༠ ལམ་བཞི་མདོ་ཁ། བྱ་བ་བཟང་ངན་གང་གི་ཕྱོགས་སུ་འགྲོ་རྒྱུ་འདམ་ག་བྱེད་པའི་
འགག་རྩར་སླེབས་ཡོད་ཟེར་བ་ལྟ་བུ་དེ་རིགས་ལ་སྤྱོད་པ་ཡིན་ཞིང་། རྗེས་སུ་དགེ་སྐྱོན་ཇི་
ཡོང་ཡ་ཡུད་ཆེན་པོ་ཡོད་པའི་ཉེན་བརྡ་ཞིག་ཤུགས་ནས་མཚོན་གྱིན་ཡོད།།
༡༥༡ ཤ་ཁུ་ཤ་ཐིམ། རྒྱུ་ནོར་སོགས་སུས་བསགས་པའམ། ཡང་ན་གང་ནས་བྱུང་བ་དེ་
རང་གི་དོན་དུ་གཏོང་ཟེར་བ་ལྟ་བུར་སྤྱོད་པ་ཡིན།། །
༡༥༢ ཤ་ཐོག་མར་རྩེག འབྱོར་པ་ཧ་ཅང་ཆེ་བའི་མི་ལ་སླར་ཡང་ཡོང་འབབ་ཆེན་པོ་ཡོང་
སའི་ལས་ཚན་རག་པ་ཟེར་བ་ལྟ་བུར་སྤྱོད་པ་ཡིན།།
༡༥༣ ཤ་ལམ་གྲིས་བཅད། སྔར་ནས་ལམ་སྲོལ་གྱིས་གཏན་འཁེལ་བའི་བྱ་གཞག་འཆར་
ཅན་གྱི་རིགས་ཡིན་ཞེས་པ་ལྟ་བུར་སྤྱོད་པ་ཡིན།།



ཚིག་འབྲུ་བཞི་ཅན་གྱིས་བརྗོད་དོན་སྟོན་པ། 213
༡༥༤ ཤིག་སེན་ར་སྤྲོད། བདེན་རྫུན་གང་ཡིན་རྒྱུ་མཚན་དང་བདེན་དཔང་ངོ་མའི་མདུན་
དུ་ར་སྤྲོད་བྱ་རྒྱུ་ཡིན་ཞེས་པའམ། ཡང་ན་བྱ་དགོས་ཟེར་བ་སོགས་ལ་སྐབས་བསྟུན་གྱིས་
སྤྱོད་པའོ།།
༡༥༥ ཤོག་བུ་སྣུམ་ཟོས། ས་ཆའམ་མངའ་ཁོངས་བདག་དབང་སོགས་མངོན་གསལ་དོད་
པོ་མེད་པའི་སྒོ་ནས་མ་ཤེས་མ་ཚོར་བའི་ངང་ཆ་ཤས་ཆ་ཤས་བྱས་ཏེ་མུག་ཟོས་བྱེད་པ་
ཟེར་བ་ལྟ་བུ་དེ་རིགས་ལ་སྤྱོད་པ་མང་ངོ༌།།
༡༥༦ ཤོག་སྦུག་རླུང་འཚང་། དོ་བདག་གི་རང་འགུལ་མ་ཡིན་པར་མི་གཞན་དག་གིས་
ལྐོག་ནས་ངན་བསྐུལ་བྱས་ཏེ་སྡོད་དུ་མ་བཅུག་པར་གྱོད་དོན་ནམ་རྩོད་གཞི་སློང་བ་ལྟ་
བུར་སྤྱོད་པ་ཡིན།།
༡༥༧ ས་འོག་དར་འཐག གསང་ཐབས་མི་མངོན་པའི་སྒོ་ནས་གཡོ་ཇུས་སྤེལ་བ་ལ་སྤྱོད་
པ་ཡིན།།
༡༥༨ ས་བཞག་མེ་འབར། ལོ་ནའམ་ནད་གཞིས་རྐྱེན་པས་ལངས་བསྐྱོད་མི་བདེ་བའམ།
ཡང་ན་སྒྱིད་ལུག་སྒུལ་འཚེར་ཅན་གྱི་མིས་གདན་ཐོག་ནས་འདི་མ་འགྲིག་དང་། དེ་མ་
འཐུས་ཞེས་ཚང་མར་གཤེ་གཤེ་གཏོང་མཁན་ལ་སྤྱོད་པའི་མིང་འདོགས་ཤིག་ཡིན།།
༡༥༩ སེང་མགོ་ར་གཞུག བྱ་བའམ་གཏམ་བརྗོད་སོགས་འགོ་འཛུགས་སྐབས་བརྗིད་
ཉམས་ཧ་ཅང་ཆེ་རུང་། རིམ་བཞིན་ཇེ་སྡུག་ཇེ་སྐྱོར་སོང་མཐར་མཇུག་བསྡོམས་སྐབས་ཁ་
རྒྱུ་གོ་རྒྱུ་མེད་པ་དེ་རིགས་ལ་སྤྱོད་པའོ།།
༡༦༠ སྲང་རྡོ་ཁྲིམས་མེད། མི་ཁྱམས་ལས་ཀ་བྱེད་མི་འདོད་པར་གང་ས་གང་ལ་རྐུ་ཁྲམ་
གྱི་སྤྱོད་ངན་སྤེལ་བ་དང་། ནག་ཆང་ཤོ་སྦག་སོགས་མི་ཚེ་ཁྱམས་མྱུལ་གྱི་འཚོ་བ་སྐྱེལ་
མཁན་དེ་རིགས་ལ་སྤྱོད་པའི་དམོད་ཚིག་ཅིག་ཡིན་ཞིང་། སྲང་རྡོ་ནི་སྲང་ལམ་གྱི་རྡོ་བཞིན་
གནས་ཡུལ་ངེས་ཅན་མེད་པའི་དོན་ཡིན།།
རྗེ



214 གཏམ་མཛོད་མེས་པོའི་ཞལ་རྒྱུན།
༡༦༡ སྲེག་བཅད་རྡར་གསུམ། ཚིག་འགྲེལ། གསེར་ངོ་མ་ཡིན་མིན་བརྟག་དཔྱད་བྱེད་
ཚུལ་དཔེར་བཀོད་དོ།།
དོན་འགྲེལ། གལ་ཆེའི་མི་དང་བྱ་བ་གང་ལ་ཡང་དངོས་ཤུགས་བརྒྱུད་གསུམ་
ནས་བརྟག་དཔྱད་ཞིབ་འཇུག་ཡང་ནན་བསྐྱར་ནན་བྱ་དགོས་ཟེར་བ་ལྟ་བུ་དེ་རིགས་ལ་
སྤྱོད་པ་ཡིན།།
༡༦༢ བསམ་པ་གྲུ་ནང་། དེར་གཏོགས་པའི་མི་ཚང་མ་སྐྱིད་སྡུག་ཁེ་ཉེན་ཇི་ལྟར་བྱུང་རུང་།
བསམ་པ་ལྷད་མེད་གཅིག་སྒྲིལ་དགོས་ཟེར་བ་ལྟ་བུར་སྤྱོད་པ་ཡིན།།
རྒྱ་མཚོའམ་ཆུ་ཆེན་སྒྲོལ་སྐབས་གཟིངས་སམ་གྲུའི་ནང་གི་མི་རྣམས་ཕ་རོལ་
དུ་བདེ་སྒྲོལ་ཐུབ་པ་དང༌། གེགས་བར་མི་ཡོང་བའི་རེ་བསམ་གཅིག་གྱུར་དེ་དཔེ་ལ་
བཀོད་པའོ།།
༡༦༣ བསམ་བཏང་དྲན་སྐྱེད། ཐོག་མར་རྙོག་དྲ་ཅི་ཡང་མེད་པར་ཁ་དན་བྱས་ཟིན་ནའང་།
བསྐྱར་དུ་བསམ་བློ་བཏང་ནས་སྙད་འདོགས་རྩོད་གཞི་སློང་བ་ཟེར་བའམ། ཡང་ན་དེ་
རིགས་བྱས་ན་མི་འགྲིག་ཟེར་བ་སོགས་སྐབས་བསྟུན་ཚིག་བསྒྱུར་གྱིས་སྤྱད་ཆོག །
༡༦༤ ལྷ་ཁོག་འདྲེ་ཞུགས། མི་གཞན་གྱིས་རྒྱབ་ནས་ངན་བསྐུལ་བྱས་ཏེ་རྙོག་གཞི་བཟོ་བ་
ལྟ་བུ་དེ་རིགས་ལ་སྤྱོད་པ་ཡིན།།
༡༦༥--༡ ཨ་འབྱོག་རྣ་)ལེབ་རྩེག ཕར་ཕྱོགས་ནས་ནན་ནན་ཇི་ཙམ་བཤད་ན་ཡང་། སྣང་
བར་རྩ་བ་ནས་ཞོག་གི་མིན་ཟེར་བའམ། ཡང་ན་ཉན་གྱི་མིན་ཟེར་བ་ལྟ་བུར་སྤྱོད་པ་ཡིན།།
༡༦༥--ཤ ལྷ་ཞི་ཀླུ་གྲོལ། བྱ་བ་གང་ཞིག་བྱེད་སྐབས་འབྲེལ་ཡོད་ཚང་མར་གནས་ལུགས་
གསལ་བཤད་དང་། གྲོས་བསྡུར་མོས་མཐུན་ཐོབ་པ་བྱ་དགོས་ཟེར་བའམ། ཡང་ན་གོང་
གསལ་བྱ་ཐབས་རྣམས་སྤྱད་པར་ཚང་མས་མོས་མཐུན་དང་རྒྱབ་སྐྱོར་ཐོབ་བྱུང་ཟེར་བ་
སོགས་དེ་རིགས་ལ་སྤྱོད་པ་ཡིན།།



ཚིག་འབྲུ་བཞི་ཅན་གྱིས་བརྗོད་དོན་སྟོན་པ། 215
་ ་
༡༦༦--༡ ལྷ་གསོལ་ཀླུ་གསོལ། བཀུར་སྟི་ཞབས་ཏོག་སོགས་བྱ་རྒྱུ་མེད་ན་མ་གཏོགས།
ཡོད་ཚད་བྱས་པ་ཡིན་ཟེར་བ་ལྟ་བུ་དེ་རིགས་ལ་སྤྱོད་པ་ཡིན།།
༡༦༦--༢ ཨབ་རྩི་ཁོག་བཅུག ཞེ་འཁོན་སྙིང་ལ་བཟུང་ནས། གོ་སྐབས་རྙེད་འཕྲུལ་འཁོན་
ལན་སློག་རྩིས་བྱེད་མཁན་གྱི་མི་དེ་རིགས་ལ་སྤྱོད་པ་ཡིན།།
༡༦༧ ཨེ་ཡོང་མགོ་དཀར། དོན་གནས་གང་ཡིན་རུང་སྟོང་བསམ་གྱིས་རེ་སྒུག་ཡུན་རིང་
བྱེད་མཁན་ལ་ཟེར་ཞིང་། གཉེན་སྒྲིག་ཡུན་སྒུག་ལ་སྤྱོད་པ་མང་།།
འཁན་



ལེ་ཚན་བཞི་པ།
དཔེ་སོགས་འཁྱོག་བརྗོད་ཀྱིས་མ་བརྒྱན་པར་ཕུལ་དུ་བྱུང་བའི་
ཚིག་སྦྱོར་གྱིས་བརྗོད་དོན་ཐད་ཀར་སྟོན་པའི་
གཏམ་དཔེའི་གྲས།
༡ ཀུན་ལ་ཕན་པའི་སེམས་དགོས། གྲོགས་ལ་མཐུན་པའི་ཚིག་དགོས། ཀུན་ལ་དགོས་
པ་ནི་ཕན་པའི་སེམས་ཡིན་ལ། གྲོགས་ལ་དགོས་པ་ནི་མཐུན་པའི་ཚིག་ཡིན་ཞེས་བསྟན་
ནས་ཕན་སེམས་དང་མཛའ་མཐུན་གྱི་ཚིག་ལ་གོམས་པར་བྱ་དགོས་པ་ནི་གལ་ཆེན་པོ་
ཡིན་ཞེས་གདམས་པའོ།།
༢ ཀོ་གྲུ་སྔ་བཙན། བཀའ་གཏན་རྗེས་བཙན། དེ་སྔ་ཆུ་ཆེན་པོ་སྒྲོལ་སྐབས་ཀོ་བའམ་གྲུ་ལ་
བརྟེན་དགོས་ཤིང་། དེའི་གོ་རིམ་ནི་འབྱོར་སྔ་རྟིང་གི་རིམ་པ་ལྟར་འགྲོ་དགོས་པས་སྔ་མ་
བཙན་པ་དང་། སྲིད་གཞུང་གི་བཀའ་ཤོག་ནི་གོ་རིམ་དེ་ལས་ལྡོག་སྟེ་སྔ་མར་འཁོད་པའི་
ནང་དོན་ལས། ཕྱི་མར་འཁོད་པ་དེ་བཙན་པས་དེ་ལ་ཚོད་འཛིན་སྟབས་རྗེས་བཙན་ཟེར་བ་
ཡིན། དེ་ནི་སྤྱི་ཚོགས་ཀྱི་ལམ་སྲོལ་མཚོན་པའི་སྡོམ་ཚིག་ཅིག་ཡིན།།
༣ དཀའ་ལས་མ་བརྒྱབ་པའི་དངོས་གྲུབ། དེ་ནི་སྟོང་བསམ་འབའ་ཞིག་ལས། དོན་དངོས་
ལ་འགྲུབ་ཐབས་རྩ་བ་ནས་མེད་ཅེས་བསྟན་པའོ།།
༤ དཀའ་བའི་ལས་མ་བྱས་ན། ཞིམ་པའི་ཟས་མི་རག དེ་ནི་གོ་སླ་བའི་རྒྱུ་འབྲས་ཀྱི་གཏམ་
ཞིག་ཡིན་ཏེ། གལ་སྲིད་དཀའ་ངལ་མ་བརྒྱབ་པར་ཞིམ་རྒུའི་ཟས་ཟ་བ་ནི་ལུགས་དང་མི་
མཐུན་ལ། ཧ་ཅང་ངོ་ཚ་བའི་བྱ་བ་ཞིག་ཡིན་པར་ཤུགས་ལས་བསྟན་པའོ།། (ཨ་མདོ་ཁུལ་)



218 གཏམ་མཛོད་མེས་པོའི་ཞལ་རྒྱུན།
༥ དཀར་ནག་གི་དབྱེ་བ་འབྱེད་དགོས། ཐག་ནག་གི་མདུད་པ་འགྲོལ་དགོས། སྤྱི་ཚོགས་
ཐོག་བྱ་བ་མང་པོ་ཞིག་བཟང་ངན་གྱི་དབྱེ་བ་གསལ་པོ་མ་ཕྱེ་བར་ངན་པ་བྱས་རྒྱལ་དང་།
བཟང་པོ་སྡུག་གྱོང་དུ་འགྲོ་བ་དེ་རིགས་རྩ་བ་ནས་བྱ་མི་རུང་ཟེར་བ་ལྟ་བུར་སྤྱོད་པ་ཡིན།།
༦ བཀའ་དྲིན་བསམ་ཤེས་མེད་པར། དྲིན་ལན་ལོག་འཇལ། ཕར་ཕན་ཐབས་ཀྱི་བྱ་བ་སྒོ་
ཀུན་ནས་བསྒྲུབས་ན་ཡང་། ཚུར་དེ་ལས་བསམ་ཤེས་བྱ་རྒྱུ་ཕར་བཞག །རང་ནུས་གང་
ཐོན་གྱི་གནོད་སྐྱེལ་བྱེད་མཁན་ལྟ་བུར་སྤྱོད་པ་ཡིན།། (དབུས་གཙང་ཁུལ་)
༧ རྐང་བཞི་ལ་ཁ་དང་། གཡུ་ཆུང་སྒོ་རྒྱབ། རྐང་བཞི་སྟེ་སྒོ་ཕྱུགས་ནི་ལ་ཁ་ནས་བརྙེད་
ཀྱང་རྙེད་པར་མི་བརྩི་བ་དང་། གཡུ་བྱུར་སྒོ་རྒྱབ་ནས་བརྙེད་ཀྱང་རྙེད་པར་བརྩི་བ་ཡིན་
ཞེས་དེ་ནི་སྤྱི་ཚོགས་ཡུལ་སྲོལ་གྱི་ཚད་གཞིའི་བཤད་ཚུལ་ཞིག་ཡིན་ཞིང་སྒོ་ཕྱུགས་
བརླགས་རྙེད་ཀྱི་གྱོད་གཞི་ཐུག་སྐབས་བདག་པོས་དཔེ་འདི་སྤྱོད་སྲོལ་ཡང་ཡོད།།
ར རྐུ་རྒྱུས་ཡོད་ཀྱིས་རྐུ། རྫུན་རྒྱུས་མེད་ཀྱིས་ཤོད། སྤྱི་ཚོགས་ཐོག་འདི་ལྟར་འབྱུང་མང་
བའི་ཉམས་མྱོང་ཕྱོགས་སྡོམ་བྱས་ཏེ་ཕྱོགས་སོ་སོར་དོ་སྣང་དང་། དོགས་ཟོན་བྱེད་དགོས་
པར་གདམས་པའོ།།
༩ རྐུན་མ་མ་ཤོར་བ་དགོས། རྐུན་བཅད་མ་བཅད་པ་དགའ། རྐུན་མ་མ་ཤོར་བ་དོ་ནན་
བྱེད་དགོས་ཤིང་། གལ་སྲིད་ཤོར་ཟིན་ན་བརྩད་གཅོད་མ་བྱས་ན་དགའ་ཟེར། རྐུན་བརྩད་
གནད་དུ་མ་འཁེལ་ན་གྱོད་གཞི་ཆགས་ནས་རང་ལ་ཆག་སྒོ་དེ་བས་ཆེ་བ་ཞིག་ཕྲད་སྲིད་
པ་དང་། གལ་སྲིད་རྐུན་བརྩད་ཆོད་ནའང་བོད་རྙིང་པར་བརྐུས་ནོར་གཞུང་བཞེས་གཏོང་
བའི་ལམ་སྲོལ་ཡོད་པའམ། སྐབས་རེ་བརྐུས་རྫས་ཟོས་ཚར་བ་སོགས་རང་རྒྱུ་ལག་སོན་
ཡོང་དཀའ་ཞིང་། རྐུན་བུར་མནར་གཅོད་བཏང་ཡང་སྡིག་པའི་རྒྱུ་ཡིན་ཟེར་བ་སོགས་ཀྱི་
བསམ་བློའི་རྒྱུ་རྐྱེན་མཚོན་པ་ཡིན།།



འཁྱོག་བརྗོད་མེད་པར་བརྗོད་དོན་གསལ་བར་སྟོན་པ། 219
༡༠ * རྐྱེན་ངན་གྲོགས་སུ་ཤར་བ། རྐྱེན་ངན་པ་ཞིག་ཕྲད་ནའང་དེ་ལ་བརྟེན་ནས་དགེ་
མཚན་ནམ། ཕན་འབྲས་དེ་བས་ཆེ་བ་ཞིག་ཐོབ་པ་ལྟ་བུ་ལ་ཟེར་ཞིང་། དཔེར་ན་ཚོང་པ་
ཞིག་ལ་ཚོང་ལས་ཀྱི་གྱོད་གཞི་ཐུག་རྐྱེན་ས་ཐག་རིང་པོར་གྱོད་གཏུགས་ལ་འགྲོ་དགོས་
བྱུང་སྐབས། ཡུལ་དེར་བསམ་ཡུལ་ལས་འདས་པའི་དངོས་ཟོག་རིན་ཐང་ཅན་ཞིག་གོང་ཁེ་
པོར་རག་ནས་ཕྱུག་པོར་གྱུར་པ་ལྟ་བུ་དེ་རིགས་ལ་སྤྱོད་པ་ཡིན།།
༡༡ ལྐུགས་པས་སྦྱང་བཅོས་བྱས་ན། མངོན་གསལ་གཞན་ལས་དོད། མི་ཤེས་མཁན་གྱིས་
ཤེས་ཁུལ་བྱས་ན། རང་མཚང་ངོ་མ་དེ་མངོན་གསལ་གཞན་ལས་དོད་པའི་སྒོ་ནས་ཕྱིར་
ཐོན་རྒྱུ་ལས་མེད་ཅེས་བསྟན་པའོ།།
༡༢ སྐུད་འཁེལ་རྒྱལ་པོ་ཡིན་རུང་ལངས་དགོས། སྐུད་རྨེལ་གླ་པ་ཡིན་རུང་སྡོད་དགོས།
གཏམ་དཔེ་འདི་ལས་སྤྱི་ཚོགས་རྙིང་པར་རྒྱལ་པོ་ལངས་ནས་སྡོད་མི་དགོས་པ་དང་། གླ་
པ་ནི་ས་ལ་བསྡད་མི་ཆོག་པ་ལྟ་བུའི་དབྱེ་བ་ཡོད་པ་བསྟན་ཞིང་། སྐུད་པ་སྒྲིམ་སྐབས་
མི་གཅིག་གིས་ལངས་ནས་སྒྲིམ་དགོས་པ་དང་། མི་གཅིག་གིས་མར་བསྡད་ནས་བལ་
གསེས་ཏེ་གཏོང་བའི་ལས་སྟངས་ཀྱང་མཚོན་ཡོད།། (ཨ་མདོ་ཁུལ་)
༡༣ སྐེ་རང་ལ་ཡོད་བཞིན་དུ། མགོ་མི་ལ་འདོགས་དོན་མེད། ཐོད་པ་ས་ལ་མ་ལྷུང་བར་
དུ་དགྲ་ཕྱོགས་ཏེ་མི་གཞན་ལ་མགོ་བོ་རྩ་བ་ནས་མི་སྒུར་ཟེར་བའི་ཐ་ཚིག་བསྒྲགས་པའོ།།
(ཨ་མདོ་ཁུལ་)
༡༤ སྐྱ་མིས་ད་འགྲོ་ཟེར། རྐང་ཐང་གིས་ད་འདུག་ཟེར། རྟ་བཞོན་ནས་འགྲོ་མཁན་གྱིས་
རྐང་ཐང་དུ་འགྲོ་བའི་དཀའ་ངལ་ལ་མི་བལྟ་ཟེར་བ་འདིས་དབང་སྒྱུར་པ་དང་། དབང་སྒྱུར་
མྱོང་མཁན་གཉིས་བསམ་ཚུལ་རྦད་དེ་རྒྱབ་འགལ་ཡིན་པ་དེ་སྟོན་གྱི་ཡོད།། (ཨ་མདོ་ཁུལ་)
༡༥ སྐྱིད་ཀྱི་ཉི་མ་ཤར་དུས། སྡུག་གི་མུན་པ་སངས་དུས། དུས་བབ་ལ་འགྱུར་བ་ཡོང་བའི་
གོ་སྐབས་ཡོད་ཟེར་བའམ། ཡང་ན་མེད་ཟེར་བ། དེ་བཞིན་ཡོང་ངམ། མི་འདུག་ཟེར་བ་



220 གཏམ་མཛོད་མེས་པོའི་ཞལ་རྒྱུན།
སོགས་ཚིག་མཇུག་མི་འདྲ་བས་དོན་མི་འདྲ་བ་སོ་སོར་སྤྱད་ཆོག་པ་འདི་ནི་བོད་ཀྱི་གཏམ་
དཔེའི་ཁྱད་ཆོས་ཤིག་ཡིན།། (འབྲོག་ཁུལ་)
༡༦ སྐྱིད་ཆེ་བའི་ཉིན་ལ་དགོད་རྒྱུ་མི་འོང་། སྡུག་ཆེ་བའི་ཉིན་ལ་ངུ་རྒྱུ་མི་འོང་། སེམས་ཧ་
ཅང་དགའ་དྲགས་ན་གད་མོ་དགད་པའི་ཁྱབ་པ་མེད་ལ། སྡུག་བསྔལ་ཚད་མེད་པ་ཞིག་
བྱུང་དུས་མིག་ཆུ་འོང་བའི་ངེས་པ་མེད་པ་དེ་ནི་རྒྱུན་མཐོང་ཞིག་ཡིན། དེ་ལས་དགོད་པ་
དང་ངུ་བ་དགའ་སྐྱོ་གཉིས་ཀྱི་ཕྱིའི་མཚོན་བྱེད་སྤྱིར་བཏང་བ་ཞིག་ལས། ངོ་མ་དེ་མ་ཡིན་
པར་སྟོན་པའོ།། (འབྲོག་ཁུལ་)
༡༧ སྐྱིད་རྟ་ཕོའི་གོང་ན་ཨོང་ཤ་ན། སྡུག་ཁུར་པོའི་འོག་ནས་གླུ་ཆུང་ལེན། མིའི་རིགས་
ཀྱི་སྐྱིད་སྡུག་ལ་ཚད་གཞི་ཞིག་མེད་དེ། རྟ་བཞོན་ནས་འགྲོ་མཁན་གྱི་བརླ་དང་པུས་མོ་
སོགས་མནར་ནས་སྡུག་བསྔལ་བའི་ཚོར་བ་སྐྱེ་བ་དང༌། རྐང་ཐང་མར་ཁུར་པོ་ལྕི་པོ་ཁུར་
ཏེ་འགྲོ་མཁན་ལ་རང་དབང་གི་སྐྱིད་སྣང་ཞིག་འཆར་ནས་གླུ་ཆུང་ལེན་པ་ལ་ལྟོས་དང་
ཞེས་པའོ།། (ཨ་མདོ་ཁུལ་)
༡༨ སྐྱིད་ཐག་རིང་ན་དགའ། སྡུག་ཐག་ཐུང་ན་དགའ། འདིར་ཐག་ཅེས་པ་དེ་དུས་ཚོད་ལ་
གོ་བ་ཡིན། དཔེར་ན་བཟའ་ཚང་རྟག་ཏུ་འཁྲུག་རྩོད་ལ་བར་འདུམ་ཡང་ཡང་བྱས་རུང་། མི་
འགྲིག་པར་ཡང་བསྐྱར་རྩོད་གཞི་ཐུག་པ་སོགས་ཀྱི་སྐབས་སླད་སྐྱིད་སྡུག་ཐ་དད་བྱ་རྒྱུ་
ཡིན་ཟེར་བ་སོགས་ལ་སྤྱོད་པ་ཡིན་ཞིང་། དེ་མཚུངས་གཞན་ལའང་འགྲེ།།
༡༩ སྐྱིད་ཐེག་དགོས། སྡུག་བསྲན་དགོས། སྐྱིད་པོ་ཡིན་དུས་སྐྱིད་པོ་ངོས་ཟིན་ནས་སྐྱིད་
ཚོད་ཟིན་དགོས་པ་དང་། སྡུག་པོ་བྱུང་དུས་བཟོད་བསྲན་སྒོམ་ཐུབ་པ་བྱ་དགོས་པ་ནི་མིའི་
རིགས་ཀྱི་འཚོ་བའི་ནང་གལ་ཆེ་བའི་འགག་རྩའི་མཐའ་གཉིས་ཡིན་ཞེས་བསྟན་པའོ།། (ཨ་
མདོ་ཁུལ་)



འཁྱོག་བརྗོད་མེད་པར་བརྗོད་དོན་གསལ་བར་སྟོན་པ། 221
༢༠ སྐྱིད་དུས་མགོ་འཕང་མ་མཐོ། སྡུག་དུས་སེམས་འཕང་མ་དམར། བདེ་སྐྱིད་ལྡན་དུས་
དོ་སྣང་བྱ་དགོས་པ་ནི། ང་རྒྱལ་དང་ཁེངས་དྲེགས་ངེས་པར་སྤོང་དགོས་པ་དེ་ཡིན། ཉམས་
ཉེས་བྱུང་དུས་དོ་སྣང་བྱ་དགོས་པ་ནི་སྐྱོ་སྣང་དང་ཡི་ཆད་སྤངས་ཏེ་བློ་རྒྱ་ཆེར་སྐྱེད་ཀྱིས་
སེམས་འཕང་གོང་མཐོར་འདེགས་དགོས་པ་ཡིན་ཞེས་བསྟན་ནས། དེ་ལྟར་རྟོགས་ན་སྐྱིད་
སྡུག་གང་ལའང་བག་མི་ཚ་བ་ཡོང་ཞེས་གདམས་པའོ།།
༢༡ སྐྱིད་འདོད་ན་མི་རྒན་གྱི་ཆུང་མ་གྱིས། ལོ་ཁྱད་ཆེ་བའི་གཞོན་ནུ་མ་ཆུང་མར་བརྟེན་
མཁན་ནི་ཕལ་ཆེར་འབྱོར་པ་ལྡན་པའི་མི་རྒན་དག་ཡིན་པས། ཆུང་མས་རང་ཉིད་ལ་མ་
མགུ་དོགས་ནས་འདོད་ཡོན་གང་ཅི་མོའི་རེ་འདོད་སྐོང་གང་ཐུབ་བྱེད་པ་ལ་བརྟེན་ནས་དེ་
ལྟར་གྲགས་པ་ཡིན།། །
༢༢ སྐྱིད་ན་ནམ་མཁའི་བྱ་ཡང་འཁོར། སྡུག་ན་རང་གི་བུ་ཡང་འབྲོས། མི་ཡུལ་གྱི་སྣང་
ཚུལ་ནི་འདི་འདྲ་ཞིག་ཡིན་པ་སྟེ། འདིར་རྒྱན་སྡུད་ཀྱི་ཕྲད་གཉིས་བརྗོད་པ་དེས་སྐྱེ་བོ་
གཞན་རྣམས་དེའི་ཁོངས་སུ་སྡུད་པས་སྤྱི་ཚོགས་ཀྱི་སྣང་ཚུལ་དགོད་བྲོ་ལ། སྐྱི་གཡའ་བ་
དེ་བསྟན་ནས་གཙོ་བོ་རང་གི་དར་རྒུད་ལ་རག་ལུས་པར་བསྟན་པའོ།།
༢༣ སྐྱིད་ན་ཚ་རུ་རྩུབ་སྣང་འཆར། སྡུག་ན་རྩིད་པ་འཇམ་སྣང་འཆར། མིའི་རིགས་ཀྱི་
སྐྱིད་སྡུག་གི་འཆར་སྣང་ནི། ལང་ཤོར་དང་སྡུག་གོམས་གཉིས་ལ་རག་ལུས་པ་ལས། རང་
བཞིན་གྱི་ཚོད་ཅིག་མེད་པར་བསྟན་ནས་གཙོ་བོར་ངན་ལང་མི་ཤོར་བ་དང་། སྦྱོང་བརྡར་
བྱས་ནས་དཀའ་སྡུག་བཟོད་ཐུབ་པ་ཞིག་བྱ་དགོས་པར་གདམས་པའོ།།(ཨ་མདོ་ཁུལ་)
༢༤ སྐྱིད་པོ་རང་གིས་མ་བྱས་ན། སྡུག་པོ་མི་ཡིས་བཏང་ཡོང་། སྐྱིད་པོ་བྱ་རྒྱུ་ཡོད་པའི་
སྐབས་སུ་དུས་ཚོད་དམ་བཟུང་གིས་སྐྱིད་པོ་མ་བྱས་ན། སྡུག་པོ་ནི་རང་གིས་འཚོལ་མི་
དགོས་པར་མི་གཞན་དག་གིས་བཏང་ཡོང་ཟེར་ཞིང་། མི་ལ་ལ་དལ་ཁོམས་ཡོད་དུས་ཀྱང་
སྐྱིད་པོ་བྱེད་མི་ཤེས་མཁན་ལ་ཟུར་ཟ་ལྟ་བུར་སྤྱད་ནའང་འགྲིག །



222 གཏམ་མཛོད་མེས་པོའི་ཞལ་རྒྱུན།
༢༥ སྐྱིད་པོ་ལ་སྒུག་ལོང་དང་། སྡུག་པོ་ལ་སངས་དུས། མི་ཚེའི་ཆོས་ཉིད་ནི་སྐྱིད་སྡུག་
མ་ངེས་པར་ཡོང་བས་སྐྱིད་པོ་འདོད་ན་དེའི་རྒྱུ་རྐྱེན་ཤེས་རིག་སྦྱང་བརྩོན། དཀའ་སྤྱད་
ཧུར་བསྲི། ལུགས་མཐུན་ཁྲིམས་སྲུང་སོགས་རྒྱུན་བསྲིངས་དགོས་པ་ལས། བསམ་པ་
ཙམ་གྱིས་འགྲུབ་མི་སྲིད། སྡུག་པོ་ཕྲད་དུས་བློ་རྒྱ་ཆེར་སྐྱེད་དང༌། བཟློག་མེད་ཀྱི་བྱ་བའི་
རིགས་ལ་བསམ་གཞིགས་བྱེད་མཁས་པོ་བྱས་ཏེ་མྱ་ངན་སངས་དུས་ཡོད་པ་ཤེས་དགོས་
ཞེས་གདམས་པའོ།།
༢༦ སྐྱིད་རེ་སྡུག་རེ་མ་མྱངས་ན། སྐྱིད་སྡུག་དབྱེ་བ་འབྱེད་པར་དཀའ། མི་རྣམས་ཀྱི་སྐྱིད་
སྡུག་ནི་རང་གིས་ཉམས་སུ་མྱོང་ན། གཞི་ནས་ལྡོག་ཕྱོགས་ཀྱི་བྲོ་བ་ངོ་མ་དེ་མྱོང་ཐུབ་པ་
ཡིན་ཏེ། གཙོ་བོ་ནི་སྡུག་པོ་མྱངས་པར་བརྟེན་ནས་སྐྱིད་པོའི་ཚོར་སྣང་དངོས་དེ་ངོས་ཟིན་
པ་བྱུང་ན། གཞི་ནས་མི་གཞན་གྱི་སྡུག་བསྔལ་ལ་བསམ་ཤེས་བྱེད་ཐུབ་པ་ཞིག་ཡོང་བར་
བསྟན་པའོ།།
༢༧ སྐྱིན་པ་ཆུ་ཡིན་ཡང་སླ་རུ་མི་གཏོང་། དོན་འགྲེལ། དངོས་པོ་ཆེ་ཆུང་ཅི་འདྲ་ཞིག་
གཡར་ན་ཡང་། ཚབ་སྐྱིན་འཇལ་སྐབས་སྤུས་ཚད་སྔོན་མ་དེ་ལས་ཞན་དུ་རྩ་བ་ནས་གཏོང་
མི་རུང་ཟེར་བར་སྤྱོད་པ་ཡིན།།
༢༨ སྐྱིན་པ་ཆུ་ཡིན་ཡང་འཇལ་དགོས། གཡར་བའི་དངོས་པོ་ཡག་ཉེས་དང་ཆུང་རྩག་
ཅི་འདྲ་ཞིག་ཡིན་ན་ཡང་། སྣང་ཆུང་ཟོམ་འཇོག་མི་བྱེད་པར་ཚབ་སྐྱིན་ངེས་པར་དུ་འཇལ་
དགོས་པ་དེ་ནི་སྤྱི་ཚོགས་ཀྱི་ཀུན་སྤྱོད་ཅིག་ཡིན་པར་གདམས་པའོ།། །
༢༩ སྐྱེས་དྲིན་ལས། གསོས་དྲིན་ཆེ། ཨ་མས་རང་ལུས་སྐྱེས་པ་དེ་དྲིན་ཤིན་ཏུ་ཆེ་ནའང་
དེ་ལས་ཀྱང་སོ་སོ་ཆུང་ངུ་ནས་བཟུང་ལོ་ནར་མ་སོན་བར་དུ་གསོ་སྐྱོང་བྱེད་མཁན་ནི་སྐུ་
དྲིན་ལྷག་པར་དུ་ཆེ་བ་ཡིན་པས། རང་མགོ་ཐོན་རྗེས་གསོ་མཁན་གྱི་དྲིན་མ་བརྗེད་པ་བྱ་
དགོས་ཞེས་གདམས་པའོ།།



འཁྱོག་བརྗོད་མེད་པར་བརྗོད་དོན་གསལ་བར་སྟོན་པ། 223
རྡོ
ནWག
༣༠ * ཁ་ཁུ་བྱུག་བཞིན་དུ་སྙན། ཁོག་གཞུ་མོ་བཞིན་དུ་འཁྱོག ཁ་མཁས་ཞེ་གནག་པའི་
མི་ལ་མགོ་འཁོར་མི་ཉན་པར་ཡ་ལན་འཚམ་པར་འཇལ་ནས་བརྟག་དཔྱད་བྱེད་ཤེས་པ་བྱ་
དགོས་ཞེས་གདམས་པའོ།། (ཨ་མདོ་ཁུལ་)
༣༡ ཁ་མཁས་ན་མཁས་པ་མིན། ཁོག་མཁས་ན་མཁས་པ་ཡིན། ཁ་ནས་ཚིག་འགྲིག་
པོ་བརྒྱ་བཤད་སྟོང་བཤད་བྱེད་མཁས་པ་དེ་མཁས་པར་བརྩི་རྒྱུ་མེད། དོན་ལག་ལེན་གྱི་
ཐོག་ལ་མཁས་ཤིང་བྱང་ཆུབ་པ་དེ་ནི་དངོས་འབྲེལ་མཁས་པ་ཡིན་པས་དེ་གཉིས་ཀྱི་དབྱེ་
མཚམས་མ་ནོར་བ་བྱ་དགོས་ཞེས་གདམས་པའོ།། (འབྲོག་ཁུལ་）
༣༢ ཁ་གར་གཏད་ལ་བཀྲ་མི་ཤིས། རྐུབ་གར་བཞག་ལ་རྩ་མི་སྐྱེ། བསོད་ནམས་དམན་
ཞིང་། ལམ་འགྲོ་ཞན་པའི་མི་དེ་གང་དུ་ཕྱིན་ནའང་བདེ་སྐྱིད་མི་ཡོང་བ་དང་། བྱུར་དང་ཆག་
སྒོ་གཡོལ་ཐབས་མེད་པར་འོང་བ་ཡིན་ཞེས་ལས་དང་བསོད་ནམས་ཟེར་བའི་ལྟ་བ་ལས་
འཕྲོས་པའི་སྡོམ་ཚིག་གོ།
༣༣ ཁ་དགོད་ཀྱིན་ངན་བཅོ། ངོ་གནག་གིན་བཟང་བཅོ། ཁ་ནས་གད་མོ་དགོད་བཞིན་
དུ་བྱ་བ་ངན་པ་སློབ་པའམ་བཟོ་བ་མང་ཞིང་། གདོང་ནག་པོ་སྟོན་བཞིན་དྲང་གཏམ་ནན་པོ་
བརྗོད་ན་བྱ་བ་བཟང་པོ་སློབ་པའམ་བཟོ་བ་ཡིན་པས་ངོ་འཛུམ་དཀར་ནག་ལ་བལྟས་ནས་
བཟང་ངན་དབྱེ་བ་འབྱེད་མི་རུང་བར་དོན་ལ་བལྟ་དགོས་ཞེས་བསྟན་པའོ།། (ཨ་མདོ་ཁུལ་）
༣༤ ཁ་སྒོར་མོ། གྱོད་ཀྱི་གཞི་མ། སྤྱི་ཚོགས་ཐོག་གྱོད་དང་རྩོད་གཞི་མི་ཉུང་བ་ཞིག་ཁ་
ནས་སྐད་ཆ་གང་བྱུང་བཤད་པ་ལས་བྱུང་བ་ཡིན་པས། དུས་གཏན་དུ་རང་གི་ཁ་ལ་བདག་
གཅེས་ནན་པོ་བྱ་དགོས་པར་གདམས་པའོ།།
༣༥ ཁ་མངར་ལྐུགས་པའི་སེམས་ལ་ཡོད། བྱམས་སྡང་བྱིས་པའི་ཡིད་ལ་གསལ། ཁ་ནས་
མ་བཤད་ན་ཡང་། སུ་དང་སུས་བྱ་བ་བཟང་ངན་གང་དང་གང་བྱས་པ་དེ་སེམས་ནང་དུ་
གསལ་པོ་ངེས་ཡོད་ཅེས་པ་ལྟ་བུར་སྤྱོད་པ་ཡིན་ནོ།།



224 གཏམ་མཛོད་མེས་པོའི་ཞལ་རྒྱུན།
༣༦ ཁ་མཆུ་ཞག་ལ་ལུས་ན། ཕོ་ལས་མོ་རྒོད། སྤྱིར་ན་གྱོད་ཁ་མཆུ་རྩོད་པར་སྐྱེས་པ་
རྣམས་རྒོད་པར་བརྩི་རུང་། བསམ་གཞིགས་བྱེད་པའི་དུས་ཚོད་མང་ཙམ་རག་ན། བུད་
མེད་རྣམས་བློ་རིག་བཀྲ་ལ་དྲན་རྒྱུ་མང་བ་ཡོད་ཟེར་བའི་ཆོད་གཏམ་ཞིག་ཡིན།།
༣༧ * ཁ་ཆེའི་ཡུལ་ན་གུར་ཀུམ་ར་མས་ཟ། ཨ་མདོའི་ཡུལ་ན་བྱི་ཏང་མཛོ་མོས་ཟ།
འཛམ་གླིང་ནི་ཧ་ཅང་རྒྱ་ཆེ་བས་ས་གནས་མང་པོར་རིན་ཐང་ཧ་ཅང་ཆེ་ཞིང་སྙན་གྲགས་
ལྡན་པའི་དངོས་ཟོག་ལ་ས་གནས་བྱེ་བྲག་པར་སྤྱིར་བཏང་གི་ལྟ་སྟངས་ལས་མེད་ཅེས་
སྟོན་པ་དེས་ལོ་རྒྱུས་ཐོག་འགྲིམ་འགྲུལ་སྐྱེལ་འདྲེན་གྱི་བྱ་གཞག་ཧ་ཅང་རྗེས་ལུས་ཡིན་པ་
དེ་མཚོན་གྱིན་ཡོད།། (ཨ་མདོ་ཁུལ་)
༣༨ ཁ་མཆུ་ཡུལ་ལ་མེད་པ་དགོས། རྩ་བ་རང་ལ་མ་ཟུག་དགོས། སྤྱིར་ན་གྱོད་ཁ་མཆུ་ནི་
རང་ཡུལ་ལ་མེད་པ་ཞིག་དགོས་ཤིང་། ཡང་སྒོས་ཀྱི་རྩ་བ་དེ་རང་ཉིད་ལ་མ་ཐུག་པ་ཞིག་
ངེས་པར་དུ་བྱ་དགོས་ཞེས་གདམས་པའོ།།
༣༩ ཁ་ཉེས་ཁ་དང་། ལག་ཉེས་ལག ཁ་ནས་སྐུར་འདེབས་ཁ་ངན་སོགས་བཤད་པའི་
ཉེས་པར་སྐྱོན་བརྗོད་དང་། གཤེ་གཤེ་གཏོང་བ་སོགས་ཀྱིས་དམའ་འབེབས་དང་། ལག་
པ་འདེགས་པའི་ཉེས་རྡུང་བཏང་བ་སོགས་ཀྱི་ཉེས་པར་ལུས་ཐོག་ཏུ་བབ་ཐོབ་ཀྱི་ཁྲིམས་
གཅོད་དགོས་ཟེར་བ་སྟེ། མདོར་ན་ཉེས་པ་ལ་དཔག་པའི་ཁྲིམས་ཆད་འོས་འཚམ་ཞིག་
གཅོད་དགོས་ཞེས་པ་ལྟ་བུར་སྤྱོད་སྲོལ་ཡོད།།
༤༠ ཁ་ཏ་ཞོ་བསྙལ་བསྙལ། ཆག་སྒོ་ཆང་ལང་ལང་། གནད་དུ་མ་འཁེལ་བའམ། བྱ་ཐབས་
མི་མཁས་པའི་ཁ་ཏ་བསླབ་བྱ་ཇི་ཙམ་བྱས་ན་ཡང་། ཆག་སྒོ་དང་རྙོག་གཞི་དེ་ཙམ་གྱིས་
མང་བ་ཡོང་ཞེས་བུ་ཚ་སོགས་ལ་སློབ་སྟོན་འོས་ཤིང་འཚམ་པ་དང་། ཐབས་ལ་མཁས་པ་
ཞིག་མ་བྱུང་ན། ཕན་པ་འབྱུང་མི་སྲིད་པར་སྟོན་པའོ།།



འཁྱོག་བརྗོད་མེད་པར་བརྗོད་དོན་གསལ་བར་སྟོན་པ། 225
༤༡ ཁ་བདེ་བོ་མི་ཡི་དཔོན་པོ། ལག་བདེ་བོ་མི་ཡི་གཡོག་པོ། དཔོན་པོ་ནི་ལག་ལེན་གྱི་
ཉམས་མྱོང་གང་ཡང་མེད་པར་མི་གཞན་ལ་ཁ་ནས་བཀོད་པ་ཁོ་ན་གཏོང་བ་དང༌། ལག་
ལེན་ངོ་མའི་ཤེས་རིག་དང་མྱོང་བྱང་ཡོད་པ་རྣམས་ནི་རྟག་ཏུ་མིའི་གཡོག་རྒྱུག་དགོས་པ་
ཡིན་ཞེས་སྤྱི་ཚོགས་དེའི་ལམ་ལུགས་སམ། སྣང་ཚུལ་ལུགས་དང་མི་མཐུན་པའི་མི་དང་
མིའི་བར་གྱི་འབྲེལ་བ་ཡ་མཚན་ཅན་ལ་འཕྱ་དམོད་བྱེད་པའོ།།
༤༢ ཁ་བ་བབས་ན་ཡག །ཁ་ཤུལ་ཉི་མ་དྲོ། བོད་ས་མཐོའི་དམིགས་བསལ་ཁྱད་ཆོས་
དཔྱིད་དུས་གནམ་གཤིས་ཀྱི་རང་བྱུང་ཆོས་ཉིད་སྟོན་པའི་ཉམས་མྱོང་གི་སྡོམ་ཚིག་གི་
གཏམ་རྒྱུད།།
༤༣ ཁ་མང་གྱོད་ཀྱི་རྩ་བ། བྱ་མང་བྱུར་གྱི་སྣ་འདྲེན། སྤྱི་ཚོགས་ཐོག་གྱོད་ཁ་མཆུ་མང་
པོའི་འབྱུང་རྩ་དང༌། བྱུར་ཆག་སྒོའི་ཡོང་རྐྱེན་བསྟན་ཏེ་དོན་མེད་ཀྱི་སྐད་ཆ་མང་པོ་ཤོད་པ་
དང༌། དགོས་མེད་ཀྱི་བྱ་བ་མང་པོ་བྱེད་མི་རུང་ཞེས་གདམས་པ་ཡིན་ནོ།།
༤༤ ཁ་རྨ་གསོ་དཀའ། ལག་རྨ་གསོ་བདེ། ཚིག་འགྲེལ། ཁ་ནས་ཚིག་མཚོན་བཏབ་པས་
མི་སེམས་ལ་རྨས་སྐྱོན་བཏང་བ་དེ་གསོ་དཀའ་བ་དང་། ལག་པས་གཞུས་ནས་ལུས་རྨས་
པ་དེ་གསོ་བདེ་ཞེས་དཔེར་བྱས། །
དོན་འགྲེལ། མི་སེམས་ལ་ཕོག་ཐུག་གཏོང་བའི་ཚིག་ངན་དེ་ནི་ལུས་ལ་གྲི་
རྨས་བཏང་བ་ལས་ཀྱང་ཐུ་བས་ནམ་ཡང་འཁོན་འཛིན་སེལ་མི་ཐུབ་པ་ཡིན་པས།
མི་ལ་ཚིག་རྩུབ་ཀྱི་རིགས་གཏན་ནས་ཤོད་མི་རུང་ཞེས་གདམས་པའོ།།
༤༥ ཁ་རིན་པོ་ཆེ། ལུས་བདེ་རུ་ཆུག མིའི་ལུས་ཀྱི་ནད་གཞི་མང་པོ་ཞིག་ནི་ཟས་མ་
འཕྲོད་པ་ལས་འབྱུང་བ་ཡིན་པས། ལྟོ་ཆས་རང་གི་གཟུགས་བབ་དང་མཐུན་མིན་བལྟ་
དགོས་པ་ལས། མིག་གིས་མཐོང་ཚད་ཟ་མི་རུང་ཞེས་འདོམས་པ་ལ་སྤྱོད་པ་ཡིན་ནོ།།



226 གཏམ་མཛོད་མེས་པོའི་ཞལ་རྒྱུན། །
༤༦ ཁ་བཤད་ཆུ་ཡི་ལྦུ་བ། ལག་ལེན་གསེར་གྱི་ཐིགས་པ། ཁ་ནས་འདྲ་ཆགས་པོ་ཇི་ལྟར་
བཤད་ཀྱང་དོན་ལ་མ་འཁྱོལ་ན་སྟོང་པ་སྟོང་རྐྱང་ཡིན་ཞིང་། ལག་ལེན་དངོས་སུ་བསྟར་
ནས་གྲུབ་འབྲས་ཐོབ་ཐུབ་པ་དེ་ནི་དངོས་འབྲེལ་རྩ་བ་ཆེན་པོ་ཡིན་པས་གཙོ་བོ་ལག་ལེན་
ལ་བལྟ་དགོས་ཞེས་གདམས་པའོ།།
༤༧ ཁ་སོ་པགས་པས་མ་འདུས་པ། སེམས་ནང་དགའ་ཚོར་དཔག་མེད་སྐྱེས་ནས་རང་
དབང་མེད་པར་དགའ་འཛུམ་འགོག་ཐབས་བྲལ་བའི་རྣམ་འགྱུར་ཕྱིར་མངོན་པ་དེ་རིགས་
ལ་སྤྱོད་པ་ཡིན་ནོ།།
༤ར * ཁས་མེ་འདྲ་བླངས། ཐེབས་ཆུ་འདྲ་བཅག དང་ཐོག་ཁས་ལེན་དུས་སེམས་ནང་
དགའ་ཚོར་ཆེན་པོ་སྐྱེས་རུང་། འགག་རྩར་ཐེབས་གཅོག་དུས་སེམས་འཁྱགས་པའི་ཚུལ་
མངོན་པར་བྱས་ཤིང་།
དོན་ནི་ཁས་ལེན་ལག་བསྟར་རྩ་བ་ནས་མི་བྱེད་མཁན་གྱི་མི་གཡོ་ཁྲམ་ཅན་
དེ་རིགས་ལ་སྟིང་ཚིག་སྒྲོག་པར་སྤྱོད་པ་གོ་སླའོ།།
༤༩ ཁས་ལེན་ལེན་མང་ན། མི་ངན་ཆགས། རང་ནུས་ཀྱིས་སྒྲུབ་ཐུབ་དང་མི་ཐུབ་བསམ་
གཞིགས་མ་བྱས་པར་མིས་གང་མངགས་ཚད་ཚང་མ་ཁས་ལེན་བྱས་ན། བསྒྲུབས་མ་ཐུབ་
པར་མཐའ་མ་རང་ཉིད་ཁས་བླངས་ལག་བསྟར་མི་བྱེད་པའི་མི་ངན་ཞིག་རང་ཤུགས་ཀྱིས་
ཆགས་རྒྱུ་ལས་འགྲོ་ས་མེད་ཅེས་གདམས་པའོ།། །
༥༠ ཁྱིམ་མཚེས་དུ་བ་གདུང་འགེལ། མཇལ་འཕྲད་གསེར་ལས་དཀོན་པ། འབྲེལ་འདྲིས་
ཧ་ཅང་ཆེ་བའི་ཁྱིམ་ཚང་གི་དབར་ལ་ལབ་རྒྱུ་དང་འཁོན་རྩོད་མང་པོ་ཡོང་བས་འགྲོ་རེས་
སྡོད་རེས་ཀྱི་འབྲེལ་བ་ཇེ་ཉུང་དུ་འགྲོ་བ་ཡིན་ཞེས་སྤྱི་ཚོགས་ཀྱི་ཉམས་མྱོང་ཕྱོགས་སྡོམ་
བྱས་པའོ།།



འཁྱོག་བརྗོད་མེད་པར་བརྗོད་དོན་གསལ་བར་སྟོན་པ། 227
༥༡ ཁྱིམ་མཚེས་ཞེ་སྡང་མེད་ན། གྲོང་པར་ཡར་རྒྱས་མེད། ཁྱིམ་ཚང་ཕན་ཚུན་དབར་ལ་
འགྲན་རྩོད་ཀྱི་སེམས་ཤུགས་མེད་ན་ཡར་རྒྱས་དང་གོང་འཕེལ་ཡོང་མི་ཐུབ་ཅེས་འགྲན་
སེམས་ནི་ཡར་འཕེལ་གྱི་སྒུལ་ཤུགས་ཡིན་པའི་སྤྱི་ཚོགས་ཀྱི་ཉམས་མྱོང་ལ་ཕྱོགས་སྡོམ་
བགྱིས་པའོ།།
༥༢ ཁྱིམ་འཛུགས་རྒྱུ་སླ། ཤུལ་སྐྱོང་རྒྱུ་དཀའ། ཁྱིམ་འཛུགས་པ་ནི་དུས་གཅིག་ཡིན་པས་
གཉེན་ཉེའི་རྒྱབ་སྐྱོར་སོགས་ལ་བརྟེན་ན་སྒྲུབ་སླབ་ཡང་། ཤུལ་སྐྱོང་རྒྱུ་དེ་ནི་མི་རབས་
ནས་མི་རབས་བར་ཉམས་པ་གསོ་ཆུད་དང་། མི་ཉམས་གོང་འཕེལ་ཡོང་ཐབས་བྱ་དགོས་
པས་དེ་ནི་ཧ་ཅང་གི་དཀའ་བ་ཞིག་ཡིན་ཞེས་བསྟན་པའོ།།
༥༣ ཁྱོད་རྒྱུས་ང་དང་། ང་རྒྱུས་ཁྱོད། ཕན་ཚུན་གྱི་དགེ་དང་སྐྱོན་ཚང་མ་ཆ་རྒྱུས་ཡོད་
པས་ཁ་རོག་སྡོད་ཚུགས་ན་དགའ་ཞེས་སྡིག་མོ་བྱེད་པ་ལྟ་བུ་དེ་རིགས་ལ་སྤྱོད་པ་ཡིན།།
༥༤ ཁྲིམས་དང་སྡིག་པ་རང་འཁུར། ཚེ་འདིར་རྒྱལ་ཁྲིམས་འགལ་བའི་བྱས་ཉེས་གང་
བསགས་པའི་ཆད་པ་དང་། ཕྱི་མར་ལས་འབྲས་ཁྱད་དུ་བསད་པའི་སྡིག་པ་གང་བྱས་པ་
དེ་དག་བྱེད་པོ་རང་གིས་ཁུར་དགོས་པ་ལས། མི་གཞན་ལ་ཁག་དཀྲི་དང༌། ཡང་ན་བགོ་
ཐབས་སོགས་མེད་པས་རྗེས་ཡོང་སྔོན་དྲན་བྱ་དགོས་པར་གདམས་པའོ།།
༥༥ ཁྲིམས་ཡོད་ན་དགའ་སྟེ། མེད་ན་དགའ། ཡུལ་ལ་ཁྲིམས་ཡོད་ན་དམངས་རྣམས་
བློ་བདེ་བག་ཕེབས་བདེ་སྐྱིད་འཚོ་བ་ལོངས་སུ་སྤྱོད་རྒྱུ་ཡོང་བས་ལོས་དགའ་སྟེ། འོན་
ཀྱང་དཔོན་པོས་གང་འདོད་ཁྲིམས་སུ་རྩིས་ན་ཉེས་ཅན་རྣམས་རྒྱ་ཡན་དུ་གཏོང་བ་དང་།
བདེན་ཡོད་རྣམས་བདག་མེད་ཡལ་བར་འདོར་བའི་ཁྲིམས་འཁྱོག་དེ་རིགས་ཡོད་པ་
ལས། མེད་པ་ཧ་ཅང་གི་དགའ་ཞེས་དྲང་པོ་མེད་པའི་ཁྲིམས་ལུགས་ཀྱི་སྐྱོན་མཚང་ཐེར་
འདོན་བྱེད་པའོ།།



228 གཏམ་མཛོད་མེས་པོའི་ཞལ་རྒྱུན།
༥༦ ཁྲིམས་ལས་འགལ་ན་པང་གི་བུ་ཡང་འདོར། ཁྲིམས་ལུགས་ཚུལ་བཞིན་དུ་སྐྱོང་
དགོས་ན་ཉེ་རིང་སྤུ་ཙམ་མེད་པར་ཁྲིམས་ཀྱི་གཏན་འབེབས་ཇི་ལྟ་བ་བཞིན་ལག་ལེན་
མཐར་ཕྱིན་པ་བསྟར་དགོས་ཞེས་གདམས་པའོ།།
༥༧ ཁྲེལ་མེད་གསོན་པ་ལས། བག་ཡོད་ཤི་ན་དགའ། ངོ་ཚ་ཁྲེལ་ཡོད་ནི་མིའི་རིགས་ཀྱི་
ཀུན་སྤྱོད་བཟང་པོ་སྲོག་ལས་ཀྱང་རྩ་བ་ཆེ་བ་ཞིག་ཡིན་པ་གསལ་(བར་)བསྟན་ཏེ། འཆི་
བ་སྲོག་ལ་ཐུག་ནའང་ཁྲེལ་མེད་ཀྱི་བྱ་ངན་ནམ་ཡང་བྱ་མི་རུང་བར་གདམས་པའོ།།
༥༨ མཁས་པ་འཕྱུགས་ན་འདོམ་གང་། གླེན་པ་འཕྱུགས་ན་མཐོ་གང་། གལ་ཏེ་མཁས་པས་
ནོར་ན་དེའི་རྗེས་སུ་འབྲངས་མཁན་མང་བས་དེ་དག་ཚང་མ་ལམ་ལོག་ཏུ་སོང་ནས་ནོར་
ཚབས་ཆེན་པོར་འགྱུར་སྲིད་ཅིང་
། གླེན་པས་ནོར་ཡང་དེའི་རྗེས་སུ་འགྲོ་མཁན་མེད་པས་
མི་གཅིག་ནོར་བ་ཙམ་དུ་ཟད་ཅེས་བསྟན་ནས་མཁས་པའི་གྲགས་པ་ཐོབ་པ་རྣམས་ཀྱིས་
དེ་བས་གཟབ་དགོས་པར་བསྟན་པའོ།།
༥༩ མཁས་པ་མི་གཙོ། རྒྱུས་ཡོད་གཙོ། རང་བྱུང་ཁམས་ཀྱི་དམིགས་བསལ་ཡུལ་ཁམས་
ཀྱི་གནས་ལུགས་སམ། མི་རིགས་སོ་སོའི་དམིགས་བསལ་སེམས་ཁམས་དང་ཡུལ་
གོམས་སོགས་དང་འབྲེལ་ཡོད་ཀྱི་བྱ་གཞག་ཤེས་རྟོགས་བྱེད་པ་སོགས་ལྟ་བུར་གྲགས་
ཅན་གྱི་མཁས་པ་ལས། དོན་དངོས་དེ་དང་དེ་ལ་ཆ་རྒྱུས་ཡོད་པའི་མི་འབའ་ཞིག་གཙོ་ཆེ་
བ་ཡིན་ཞེས་ལག་ལེན་ངོ་མའི་སྡོམ་ཚིག་གོ།
༦༠ མཁས་པ་བརྒྱ་ལ་ལན་ཐེབས་ཀྱང་། ཨུ་ཚུགས་ཅན་ལ་ལན་མི་ཐེབས། བླུན་རྨོངས་
རང་ཤེད་ཅན་ལ་གོ་བསྐོན་བློ་འགུག་བྱ་རྒྱུ་དེ་ནི་དཀའ་ངལ་ཧ་ཅང་ཆེ་བའི་བྱ་གཞག་ཅིག་
ཡིན་ཞེས་བསྟན་པའོ།།
༦༡ * མཁས་པ་མཁས་པར་སྡང་། འབྱོན་མ་འཕྱོན་མར་སྡང་། ལས་རིགས་གཅིག་པ་
གང་ཡིན་པ་དེ་ནང་ཁུལ་སྡང་ཟུག་ཆེ་བ་དེ་ནི་སྤྱི་ཚོགས་ཀྱི་སྣང་ཚུལ་བཟློག་ཏུ་མེད་པ་
ཞིག་ཡིན་ཞེས་གདམས་པའོ།།



འཁྱོག་བརྗོད་མེད་པར་བརྗོད་དོན་གསལ་བར་སྟོན་པ། 229
༦༢ * མཁས་པས་མཁས་པ་ཤེས། དཔའ་བོས་དཔའ་བོ་ཐོས། མི་རྣམས་རང་ཉིད་གང་
ལ་དགའ་ཞེན་ཆེ་བ་དེ་དང་དེའི་ཆ་རྒྱུས་རང་ཤུགས་ཀྱིས་ལོན་པ་དེ་ཡང་སྤྱི་ཚོགས་ཀྱི་སྣང་
ཚུལ་ངེས་པ་ཅན་ཞིག་ཡིན་པར་བསྟན་པའོ།། །
༦༣ གང་ལ་མི་འཆམ། ཟ་ལ་འཆམ། ནམ་རྒྱུན་བྱ་བ་བྱེད་སྐབས་སོགས་གང་གི་དུས་
སུའང་མི་འཆམ་པར་གཅིག་གིས་གཅིག་ལ་སྐྱོན་བརྗོད་རྫོགས་རྒྱུ་མེད་ན་ཡང་། མཉམ་དུ་
བཟའ་རྒྱུ་གཅིག་རག་ན་དེ་ཟ་བ་ལ་ཕན་ཚུན་འཆམ་མཐུན་གྱིས་ལབ་རྒྱུ་གླེང་རྒྱུ་མེད་པར་
མཉམ་ཟ་མཉམ་སྤྱོད་བྱེད་མཁན་དེ་རིགས་ལ་སྟིང་ཚིག་སྒྲོག་པའོ།།
༦༤ གོ་ཁའི་དཔའ་གཏམ་བྱེས་ན་མེད། འགྲངས་པའི་འགྲངས་གཏམ་རི་ན་མེད། རང་
ཁྱིམ་གྱི་ནང་དུ། བཏང་བཏང་འཇོན་འཇོན་འུར་གཏམ་བཤད་ཀྱང་། ཕྱི་ལོགས་སུ་བྱ་བ་ངོ་
མའི་ནང་མངོན་རྒྱུ་མེད་པའི་མི་དེ་རིགས་སྤྱི་ཚོགས་ཐོག་མཐོང་རྒྱུ་ཉུང་ཉུང་མིན། ནང་མིའི་
མདུན་དུ་འར་གཏམ་དང༌། ལྟོ་རྒྱགས་དུས་ཁ་བདེ་པོ་དེ་རིགས་བྱེད་མི་ཉན་ཞེས་གདམས་
པའོ།།ཨ་མདོ་ཁུལ་)
༦༥ གོ་ཁའི་རྒན་མོ་ཁ་བདེ་མ། ཁ་ལོས་བདེ་གོ་ཁ་དྲོ་ནི་རེད། རྒན་མོ་རྒྱལ་ཁམས་ཀྱི་
དོན་ལ་ཐེ་ཇུས་བྱས་ཏེ་ཁ་དལ་པོར་མི་སྡོད་མཁན་དེ་རིགས་ལ་ཟུར་ཟ་བྱེད་པར་སྤྱོད་པར་
སྣང་།།ཨ་མདོ་ཁུལ་)
༦༦ གོ་རང་གིས་མ་ཆོད། ཡུས་ཕྱོགས་བཞིར་འདྲེན། ལས་ཀ་མ་གྲུབ་པ་དེ་རང་གིས་གོ་
མ་ཆོད་པ་མཐོང་བཞིན་དུ་ཁས་མི་ལེན་པར། མ་འགྲིག་མ་འཐུས་པའི་སྡུག་ཡུས་ཕྱོགས་
གང་སར་ཤོད་མཁན་གྱི་མི་དེ་འདྲ་དངོས་སུ་མཐོང་རྒྱུ་ཡོད་ཅེས་བསྟན་ནས་ཐ་ཤལ་དེ་ལྟ་
བུ་བྱ་མི་རུང་བར་གདམས་པའོ།།
༦༧ གོམས་པ་ཐམས་ཅད་སྡུག་གོམས་ཡིན། ཤོར་བ་ཐམས་ཅད་ལང་ཤོར་ཡིན། སྤྱི་
ཚོགས་ཐོག་གོམས་གཤིས་བཟང་པོ་ཡོད་ཚད་ནི་དང་ཐོག་རང་རྟོགས་ཀྱིས་གོམས་སུ་



230 གཏམ་མཛོད་མེས་པོའི་ཞལ་རྒྱུན།
འཇུག་པ་ལ་བརྟེན་ནས་ཆགས་པ་ཤ་སྟག་ཡིན་ཞིང་། ཀུན་སྤྱོད་མི་ལེགས་པ་མཐའ་དག་
ཀྱང་ཐོག་མར་ཆུང་རྩག་ལ་དོ་སྣང་མ་བྱས་པར་བརྟེན་རིམ་བཞིན་ངན་ལང་དུ་ཤོར་ནས་
མཐའ་མ་ངན་འབྲས་ཚབས་ཆེན་ཕོག་པ་དེ་དག་ལང་ཤོར་ལ་བརྟེན་ནས་བྱུང་བ་ཡིན་ཞེས་
གདམས་པའོ།།
༦༨ གོས་ལ་གྱོན་མཁས་བྱས་ན། ཨ་ཡག་རྒྱུན་མི་འཆད། རྒྱུན་དུ་གྱོན་གོས་ལ་བཟོ་པོ་
བྱས་ན་རྟག་ཏུ་གོས་གསར་པ་གྱོན་པ་ལྟ་བུའི་མཛེས་མཚོན་ཡོང་བ་ཡིན་ཞེས་གྱོན་
མཁས་བསྲི་ཚགས་བྱེད་དགོས་པར་གདམས་པའོ།།
༦༩ གོས་ཟད་ཀྱི་མཐའ་མ། མཆོར་ལ་ཐུག མི་ལ་ལའི་ཁྱིམ་ཚང་ཉམས་གུད་དུ་སོང་ན་
ཡང་། གྱོན་ཆས་ཇེ་གཟབ་ཏུ་འགྲོ་བ་དེ་རིགས་ལ་ཟེར་བ་ཡིན་ཞིང་། སྐབས་རེ་གྱོན་ཆས་
ལ་བསྟོད་བསྔགས་ཐོབ་པའི་ལན་དུ་ཀུ་རེའི་ཆེད་གོང་དཔེ་སྤྱོད་མཁན་ཡང་ཡོད།།
༧༠ * གྱོད་འགོ་རི་ལས་ཆེ། གྱོད་གཞུག་ཆུ་ལས་རིང་། ཕ་མེས་ཀྱི་ཐོག་ནས་གྱོད་གཞི་
ཆགས་ཏེ་གྱོད་ཐོག་གྱོད་བརྩེགས་ཀྱིས་འཁོན་འགྲས་དང་རྙོག་དྲ་ཇེ་ཆེར་གྱུར་པ་ལྟ་བུ་དེ་
རིགས་ལ་སྤྱོད་པ་ཡིན།།
༧༡ གྱོད་ལོ་དགུ་སོང་ཡང་སོ་མ། གོས་ཟླ་དགུ་གྱོན་ན་རྙིང་པ། རྩོད་གཞིའི་གྱོད་དོན་ནི་
ཡུན་ཇི་ཙམ་རིང་ཡང་རྙིང་རྒྱུ་མེད་པ་ག་དུས་རྩོད་ནའང་གསར་པ་ཡིན་པ་དང་། གོས་ནི་ཟླ་
བ་འགའ་ཤས་གྱོན་ན་རྙིང་པར་འགྲོ་བ་དེ་གཉིས་མི་འདྲ་ཞེས་དོན་ལ་གྱོད་གཞི་གསར་རྙིང་
ལ་ཁྱད་པར་མེད་པར་སྨྲ་བ་འདི་ཡང་སྔར་གྱི་ཡུལ་སྲོལ་ཞིག་ཏུ་སྣང་།།
༧༢ གྲོགས་པོ་ཉེ་ན་སྐྱོན་ལ་མཛུབ་མོ་ཚུགས། གྲོགས་པོ་ངོ་མ་ཡིན་ན། རང་ལ་ཡོད་པའི་
སྐྱོན་ཆ་དེ་དངོས་སུ་བཏོན་ནས་ཕན་འདོགས་ཐུབ་མིན་ལ་བལྟ་དགོས་པ་ལས། ཁ་མཁས་
ངོ་བསྟོད་བྱེད་པ་ནི་གྲོགས་པོ་མིན་ཞེས་གདམས་པའོ།།



འཁྱོག་བརྗོད་མེད་པར་བརྗོད་དོན་གསལ་བར་སྟོན་པ། 231
༧༣ གྲོགས་པོས་བསླུ་དུས་དགོད་བཞིན་བསླུ། ཁྲམ་པས་བསླུ་དུས་ངུ་བཞིན་བསླུ། སྤྱི་
ཚོགས་ཐོག་མི་ལ་བསླུ་བྲིད་བྱེད་མཁན་ཉེ་རྒྱང་གང་སར་ཡོད་ལ། དེ་དག་གི་བསླུ་ཐབས་
ཀྱང་རྣམ་པ་སྣ་ཚོགས་ཡོད་པས་དུས་རྟག་ཏུ་སྒྲིམ་པོའི་བློས་དཔྱད་དེ་རང་ཉིད་མི་གཞན་
གྱི་མགོ་སྐོར་བསླུ་བྲིད་འོག་མི་ཚུད་པ་ངེས་པར་བྱ་དགོས་ཞེས་བསྟན་པའོ།།
༧༤ གྲོད་བ་ལྟོགས་ན། ཟས་ལ་ཡག་ཉེས་མེད། ཟས་ཞིམ་དང་མི་ཞིམ་ལ་སོགས་པ་འདོད་
ཡོན་ལོངས་སྤྱོད་ཀྱི་རིགས་དེ་ཆ་རྐྱེན་ལ་བལྟོས་པ་ཞེ་ཅིག་ཡིན་པ་ལས། མིའི་འདོད་པ་ལ་
མཚམས་ཚིགས་མེད་པས་གང་ལའང་རང་རྟོགས་དགོས་ཞེས་བསྟན་པའོ།། །
༧༥ གྲོས་མི་ལ་དྲིས། ཐག་རང་གིས་གཅོད། བྱ་བ་སྒྲུབ་སྐབས་རང་བསམ་བདེན་རློམ་མ་
བྱས་པར་ཉམས་མྱོང་དང་ཆ་རྒྱུས་ཡོད་པའི་མི་ལ་འདྲི་བསྡུར་ལེགས་པར་བྱ་དགོས། འོན་
ཀྱང་མཐའ་མའི་ཇུས་ཐག་གཅོད་དུས་གཞན་གྱི་ཟེར་དབང་དུ་མ་བཏང་བར་གྲོས་དོན་ལ་
དབྱེ་ཞིབ་བྱས་ཏེ་རང་ཉིད་ཀྱིས་ཐག་གཅོད་བྱེད་དགོས་པར་བསྟན་པའོ།།
༧༦ དགའ་དུས་སྙིང་གཏམ་བཤད་པ། སྡུག་དུས་ཤགས་ལ་འཁུར། སྤྱི་ཚོགས་ཐོག་བག་
ཚ་བ་དང༌། སྐྱི་གཡའ་བའི་གནས་ཚུལ་སྐྱུག་བྲོ་བ་འདི་རིགས་ཡང་ཡང་མཐོང་ཐོས་ཡོད་
པའི་ཉམས་མྱོང་ཕྱོགས་སྡོམ་གྱིས་གསང་བ་བྱེད་འོས་པའི་སྐད་ཆ་གང་བྱུང་བཤད་ན་
མཐའ་འབྲས་བཟང་པོ་མི་ཡོང་བས་ངེས་པར་གཟབ་ནན་དགོས་པར་གདམས་པའོ།།
༧༧ དགའ་པོ་དགའ་ཚོད་མ་ཟིན། ནམ་ཕུག་འཁོན། སྤྱི་ཚོགས་ཐོག་གང་སར་མཐོང་རྒྱུ་
ཡོད་པའི་ཉམས་མྱོང་བསླབ་བྱ་ཞིག་ཡིན་ཏེ། བྱ་བ་གང་ལའང་ཚོད་རན་པོ་དགོས་པ་ལས།
ཐལ་དྲགས་ན་ལྡོག་ཕྱོགས་ཀྱི་ངན་འབྲས་ཐོན་ངེས་ཡིན་ཞེས་གདམས་པའོ།།
༧༨ དགེ་བ་ཉེ་ཕྱོགས་དང་། གཏོར་མ་དགྲ་ཕྱོགས། དགྲ་གཉེན་དང་བཟང་ངན་ཁ་ཕྱོགས་
མ་ལོག་པར་དེ་ལན་དེ་འཇལ་བྱེད་དགོས་པ་ནི་འཇིག་རྟེན་གྱི་སྤྱོད་ཚུལ་གལ་ཆེ་བ་ཞིག་
ཡིན་ཞེས་སྟོན་པའོ།།
，



232 གཏམ་མཛོད་མེས་པོའི་ཞལ་རྒྱུན།
༧༩ དགྲ་གཅིག་ཡིན་ཡང་མང་སྐྱོན། གཉེན་བརྒྱ་ཡོད་ཀྱང་ཉུང་སྐྱོན། སྤྱི་ཚོགས་ཐོག་མི་
དང་འབྲེལ་བ་བྱེད་སྐབས་མཐུན་པའི་ཆ་གང་ཡིན་སྤེལ་ཐབས་དང་། འགལ་བའི་ཆ་རྣམས་
ལ་གཡོལ་ཐབས་སམ། ཡང་ན་སེལ་ཐབས་བྱས་ཏེ་མཐུན་ཕྱོགས་གང་མང་དང་། འགལ་
ཕྱོགས་གང་ཉུང་ཡོང་བ་བྱ་རྒྱུ་དེ་གལ་ཧ་ཅང་ཆེན་པོ་ཡིན་པར་བསྟན་པའོ།།
༨༠ དགྲ་གཉིས་ལངས་དུས། དགྲ་གཅིག་པང་དུ་ལོངས། གལ་ཏེ་མི་མཐུན་པ་བྱུང་ཚད་
དགྲ་རུ་བཟུང་ན། དགྲ་མང་མཉམ་རུབ་ཀྱིས་རང་ཉིད་ཕམ་པར་བྱེད་པ་གདོན་མི་ཟ་བས།
འགལ་ཟླ་ཆུང་བ་དག་སེལ་ཐབས་ཀྱིས་མཐུན་འགྲིག་ཡོང་བ་བྱས་ཏེ། དགྲ་བོ་གཙོ་བོ་དེར་
སྟོབས་ཤུགས་གཅིག་སྒྲིལ་གྱིས་ཕར་རྒོལ་བྱས་ན་རང་ཉིད་ནམ་ཡང་མི་ཕམ་པའི་གནས་
སུ་ལངས་ཐུབ་ཅེས་བསྟན་པའོ།། །
རཾ༡ དགྲ་ཕར་འགྲོ་ལག་ཏུ་མི་ལེན། གྱོད་ཚུར་བཀལ་འགྱོད་པ་མི་སྐྱེ། དགྲ་ཕར་སྙད་ཀྱི་ཟིང་
ཆ་རྩ་བ་ནས་སློང་རྒྱུ་མེད་པ་དང་། གལ་སྲིད་གྱོད་གཞི་ཚུར་འགེལ་གྱི་འཁྲུག་རྩོད་བསླང་
ན་བློས་གཏོང་ཇི་ཙམ་བྱ་དགོས་བྱུང་རུང་། འགྱོད་པ་མེད་པར་མཐའ་འཁྱོལ་བ་ཞིག་འཛིང་
རྒྱུ་ཡིན་ཞེས་བསྟན་པའོ།། (ཁམས་ཁུལ་)
༨༢ དགྲ་ཕྱི་ནང་འདྲེས་ན། རྫོང་བཙན་པོས་མི་ཐུབ། དགྲ་བོ་ནང་དུ་འཛུལ་བ་དེ་ཉེན་ཁ་ཆེ་
ཤོས་ཡིན་པས་རྟག་པར་ནང་ཁུལ་དུ་དོགས་གཟོན་དང་གཙང་བཤེར་བྱ་རྒྱུ་ལྷོད་གཡེང་
ཤོར་ན། འཐབ་ཇུས་ཀྱི་གྲ་སྒྲིག་གཞན་མ་ཐམས་ཅད་ནུས་མེད་དུ་འགྱུར་བ་ཡིན་ཞེས་ནན་
ཏན་གྱིས་གདམས་པའོ།།
ར༣ དགྲ་ཤ་བའི་དུས་སུ་ཤ་བ། ཆོས་མ་ཎིའི་དུས་སུ་མ་ཎི། འཇིག་རྟེན་ན་དགྲ་གཉེན་དང་།
ཡུལ་དུས་གནས་སྐབས་སོགས་འགྱུར་བ་ཧ་ཅང་མང་བས་སྐབས་སོ་སོ་དང་བསྟུན་པའི་
སྤྱོད་ཚུལ་འཛིན་མཁས་པོ་དགོས་པ་ལས། གང་དང་གང་ལའང་རེངས་པོར་གྱུར་པའི་ལྟ་
སྟངས་འཛིན་མི་རུང་ཞེས་སྤྱི་ཚོགས་ཀྱི་ཉམས་མྱོང་བཤད་པའོ།།



འཁྱོག་བརྗོད་མེད་པར་བརྗོད་དོན་གསལ་བར་སྟོན་པ། 233
ར༤ མགོ་སྟོང་ཕྱི་ལ་བསྟན། ཀླད་རློན་མི་ཡིས་བླུག རང་ཚུགས་ཀྱི་བསམ་བློ་ཅི་ཡང་མེད་
པར་དོན་ཡོངས་རྫོགས་མི་གཞན་ལ་བཤད་ནས་གྲོས་དྲིས་ན། མི་ཚོས་སྐབས་དང་བསྟུན་
ནས་ཁོ་ཚོའི་རེ་འདོད་ལྟར་སྒྲུབ་ཏུ་འཇུག་སྲིད་ཅེས་མི་ལ་རང་ཚུགས་ཀྱི་བསམ་བློ་ཡོད་
དགོས་པར་བསྟན་པ་ཡིན།།
ར༥ མགོ་རིལ་རིལ་ཡོད་ཚད་དགེ་འདུན། གོས་སེར་སེར་གྱོན་ཚད་བླ་མ། བོད་རིགས་ས་
ཁུལ་དུ་ཁྱབ་གདལ་ཆེ་བའི་ཕྱིའི་ཆ་བྱད་ཁོ་ནར་བལྟས་ནས་ཡོད་ཚད་ལ་རྨོངས་དད་བྱེད་
པའི་མགོ་རྨོངས་ནང་ཚུད་མི་ཉན་པར་སྤངས་རྟོགས་ཀྱི་ཡོན་ཏན་ལྡན་དང་མི་ལྡན་སོགས་
དབྱེ་འབྱེད་གཟབ་ནན་བྱ་དགོས་ཞེས་གདམས་པའོ།།
༨༦ མགྱོགས་མགྱོགས་བྱས་ན་འགོར་འགོར། བྱ་བ་གང་བྱེད་ནའང་འཚབ་འཚུབ་བྲེལ་
ཟིང་ཆེ་དྲགས་ན་ལས་འཛོལ་ཡོང་སླ་བས་ཇི་ཙམ་གྱི་བྲེལ་ཁྱད་ཆེ་ན། དེ་ཙམ་གྱིས་གཟབ་
ནན་ཆེ་བ་བྱས་ན་མྱུར་སྒྲུབ་བྱེད་ཐུབ་ཅེས་གདམས་པའོ།། །
༨༧ མགྲོན་པོ་རྒྱུས་ཆེ་ཡང་། བདག་པོའི་ཚབ་མི་ཡོང་། རྒྱུན་གཏན་འབྲེལ་འདྲིས་ཇི་ཙམ་
ཆེ་ནའང་མི་གཞན་གྱི་དོན་གནད་ཐག་གཅོད་པའི་ཚབ་བྱེད་མི་རུང་ཟེར་བའམ། ཡང་ན་མི་
གཞན་དག་གིས་དེ་ལྟར་བྱེད་པ་ལའང་ཆ་འཇོག་བྱེད་མི་ཉན་ཞེས་གདམས་པའོ།།
རར འགྱེལ་ས་ནས་ལངས་དགོས། བྱ་བར་ཕམ་ཉེས་དང་བར་ཆད་ཐེངས་རེ་ཟུང་བྱུང་དུས་
ཡི་ཐང་ཆད་ནས་རེ་མེད་སྤོབས་མེད་དུ་སྡོད་མི་རུང་བར་སླར་ཡང་སྙིང་སྟོབས་དང་འབད་
བརྩོན་སྔར་བས་ཆེ་བ་བྱས་ཏེ། མཐར་ཐུག་གི་གྲུབ་འབྲས་ངེས་པར་དུ་འཐོབ་པ་བྱ་དགོས་
ཞེས་བསྐུལ་མ་བྱེད་དགོས།།
༨༩ འགྲོ་ཕྱོགས་ཡིད་བཞིན་ནོར་བུ་མ་ཤེས་ན། གཏམ་ཡིག་རྩིས་སྟུག་དྲིའི་བང་ཆེན་ཡིན།
འདི་ནི་ས་གནས་སྲིད་གཞུང་རྙིང་པའི་དཔོན་རིགས་ནང་ཁྱབ་པའི་བཤད་རྒྱུན་ཞིག་ཡིན།
དབང་སྒྱུར་པ་ཚོས་མི་སོ་སོའི་ཤེས་ཡོན་འཇོན་ཐང་སོགས་ལ་མི་བལྟ་བར་ཆགས་སྡང་



234 གཏམ་མཛོད་མེས་པོའི་ཞལ་རྒྱུན།
ཕྱོགས་རིས་དང༌། རྒྱུ་རྔན། ངོ་དགའ་སྤྲེལ་ལད་སོགས་རང་གི་སྣང་བར་འགྲོ་མིན་གཞིར་
བཟུང་སྟེ་གོ་གནས་སྤར་འཐེན་སོགས་བྱེད་པར་ཡི་མ་རངས་པའི་སྟིང་ཚིག་ཅིག་ཡིན།།
༩༠ འགྲོ་འགྲོ་མང་ན། སྡོད་ས་ཤོར། རང་གི་གནས་གཞི་བརྟན་པོར་མ་བཟུང་བར་གང་
སར་འཁྱམས་མྱུལ་བྱ་བྱེད་མང་དྲགས་ན། མཐར་ཐུག་རང་ཉིད་རྐུབ་འཛུགས་ས་མེད་པ་
ཞིག་ཆགས་ཡོང་ཞེས་གདམས་པའོ།།
༩༡ རྒྱ་གར་ཨ་ཙ་རའི་རོ་གོས་དེ། བོད་བསྟན་པ་དར་བའི་དར་ལྕོག་བྱེད། བོད་རིགས་ཀྱི་
གོམས་སྲོལ་དར་རས་འབོར་ཆེན་དགོས་པར་བརྟེན་དེ་སྔ་རྒྱ་གར་བའི་དཀྲི་གོས་རྙིང་པ་
རྣམས་བཀྲུས་ནས་ཚོས་སྣ་ཚོགས་བརྒྱབ་སྟེ་བོད་ལ་འཚོང་བ་དེ་དར་ལྕོག་ཏུ་བཙུགས་པ་
ལ་འཕྱ་དམོད་བྱེད་པ་ཡིན། འདིར་སྔོན་ཆད་རྒྱ་གར་བའི་ཡོད་ཚད་བཟང་པོ་ཡིན་པར་བརྩི་
སྲོལ་དེ་ལ་ཟུར་ཟ་བྱེད་པའི་གོ་དོན་ཡང་མཚོན་གྱི་ཡོད།།
d༢ རྒྱ་གཏམ་བོད་ལ་མི་བཤོང་། བོད་འདི་ཡུན་རིང་སྒོ་བཀག་ཁེར་རྐྱང་དུ་གནས་པའི་
རྐྱེན་གྱིས་ཡུལ་གཞན་གྱི་གསར་དར་དང་ཡར་རྒྱས་ཀྱི་བྱ་གཞག་གསར་པའི་གནས་ཚུལ་
རྣམས་རྣ་བར་མི་བཤོང་བ་སྟེ། མི་རྣམས་ཡིད་ཆེས་དཀའ་བ་ཡིན་ཞེས་བོད་རྙིང་པའི་རྗེས་
ལུས་བག་ཁུམ་གྱི་གནས་ལུགས་མཚོན་བྱེད་ཅིག་ཡིན།།
༩༣ རྒྱལ་ཁམས་ཀྱི་ཁ་ལ། ཡེ་ཤེས་ཀྱི་སྤྱན་ཡོད། མི་དམངས་མང་ཚོགས་ཀྱི་གླེང་ཕྱོགས་
ལ་བདེན་དོན་གྱི་ཆ་ངེས་ཅན་ཞིག་ལྡན་ཡོད་ཅེས་དེ་ལ་ངེས་པར་དོ་སྣང་བྱ་དགོས་པར་
གདམས་པའོ།།
༩༤ * རྒྱལ་པོ་རྒྱལ་གཞིས་བཞག་ནས་འགྲོ། སྤྲང་པོ་བེར་ཀ་བཞག་ནས་འགྲོ། སྤྱི་
ཚོགས་ཐོག་གི་མི་རྣམས་འདོད་ཡོན་ལོངས་སྤྱོད་ཆེ་ཆུང་ལ་ཁྱད་པར་ཆེན་པོ་ཡོད་ནའང་།
ནམ་ཞིག་འཆི་བདག་སླེབས་དུས་ཡོད་ཚད་ཐམས་ཅད་ཤུལ་དུ་བཞག་ནས་འགྲོ་སྐབས་
གཅིག་པ་གཅིག་རྐྱང་ཡིན་པ་མ་ཟད། ད་དུང་དབུལ་པོ་རྣམས་ཆགས་ཞེན་བྱ་ཡུལ་མེད་
པས་སྡུག་བསྔལ་ཆུང་བ་ཡོད་ཅེས་པའོ།།



འཁྱོག་བརྗོད་མེད་པར་བརྗོད་དོན་གསལ་བར་སྟོན་པ། 235
ཝ༥ རྒྱུ་དྲང་བོས་མ་རྩིས་ན། ཁ་འཇམ་བོས་གོ་མི་ཆོད། འདིར་རྒྱུ་དྲང་པོ་ཞེས་པ་ནི་སེམས་
རྒྱུད་ལ་གོ་དགོས་ཤིང་། ཁ་མཁས་ཚིག་སྙན་ལ་མགོ་མ་འཁོར་བར། ལག་ལེན་ཐོག་དྲང་
བདེན་ཇི་ལྟར་བྱེད་མིན་བལྟ་དགོས་ཞེས་གདམས་པའོ།། །
༤༦ རྒྱུ་མེད་ན། ཁྲམ་པ་རང་ཤུགས། བོད་རྙིང་པར་ཁྲལ་དང་བུ་ལོན་གྱིས་མནར་བའི་
དབུལ་ཕོངས་རྣམས་གཡས་ལེན་གཡོན་འཇལ་མི་བྱེད་ཀ་མེད་ཡིན་སྟབས། སང་སྤྲོད་
གནངས་སྤྲོད་ཅེས་ཁ་དན་ཚིག་ལ་གནས་པ་ཞིག་སྒྲུབ་ཐབས་མེད་པ་ལྟ་བུར་ཟེར་བ་ཡིན།།
༤༧ རྒྱུན་གཟབ་བ་ལ་མཆོར་མེད། དུས་རྒྱུན་དུ་གཟབ་གོས་གྱོན་རྒྱུར་དགའ་བའི་མི་
ལ་དུས་ཆེན་སོགས་མི་ཚང་མས་གཟབ་མཆོར་སྤྲས་སྐབས། ཁོ་ལ་དམིགས་བསལ་
གྱི་མཆོར་གོས་གྱོན་རྒྱུ་གང་ཡང་མེད་ཅེས་རྒྱུན་གཏན་གཟབ་མཆོར་བྱ་རྒྱུ་མེད་ཅེས་
བསྟན་པའོ།།
༩༨ རྒྱུས་མེད་མཁས་ཀྱང་། ལན་ཅིག་འཕུང་། ཆ་རྒྱུས་མེད་པའི་བྱ་བ་ཞིག་སྒྲུབ་སྐབས་
ཤེས་ཡོན་ཆེ་ཡང་རྒྱུས་མ་ལོན་པར་ཐེངས་དང་པོ་ཕམ་ཉེས་འཁུར་དགོས་པ་མང་ཞེས་སྤྱི་
ཚོགས་ཀྱི་བྱ་གཞག་རྙོག་འཛིང་ཆེ་བར་རྒྱུས་མངའ་མེད་པར་གྱ་ཚོམ་གྱིས་གཞུག་མི་རུང་
བར་གདམས་པའོ།།
༩༩ * སྒོམ་ཆེན་རི་ལ་སྡོད་ཀྱང་། བསོད་སྙོམས་གྲོང་ནས་ལེན། དབེན་གནས་རི་ཁྲོད་ལ་
སྡོད་ནའང་། རྒྱུན་གཏན་གྲོང་ཆོག་ལ་རེམ་མཁན་ཆོས་པའི་གཟུགས་བརྙན་ཅན་དེ་རིགས་
ལ་ཟུར་ཟ་བྱེད་པ་ལ་སྤྱད་ན་ཡང་ཆོག །
༡༠༠ ང་རྒྱལ་གྱི་བློ་ལ། ཡོན་ཏན་གྱི་གཡའ་མི་ཆགས། ཡོན་ཏན་དོན་དུ་གཉེར་བསམ་ན།
ངེས་པར་དུ་ང་རྒྱལ་ཁེངས་དྲེགས་སྤངས་ཏེ་སེམས་ཆུང་བརྩོན་ཞིབ་ཀྱི་ཀུན་སྤྱོད་བཟང་པོ་
ལ་དུས་རྟག་ཏུ་གནས་པའི་འབད་པ་བྱ་དགོས་ཞེས་ང་རྒྱལ་ནི་རང་ཉིད་ཡར་རྒྱས་འགྲོ་བའི་
གེགས་བར་གཙོ་བོ་ཡིན་པར་བསྟན་པའོ།།



236 གཏམ་མཛོད་མེས་པོའི་ཞལ་རྒྱུན།
༡༠༡ ང་རྒྱུས་ཁོ་དང་། ཁོ་རྒྱུས་ང་། འདྲིས་གཤིབས་ཆེ་བའི་མི་ཕན་ཚུན་མི་མཐུན་པའི་
ཀླན་ཀ་བྱུང་སྐབས་སྤྱོད་པ་མང་ཞིང་། ཡང་འདྲིས་ཆེ་བའི་མི་ཕན་ཚུན་སྐྱོན་མཚང་འདོན་
རེས་བྱས་ན་བཤད་རྒྱུ་མང་པོ་ཡོང་སྲིད་པས་དེ་འདྲ་བྱ་མི་རུང་ཞེས་གོ་བསྐོན་སློབ་གསོ་
བྱེད་པར་སྤྱད་ནའང་ཆོག །
༡༠༢ ངན་པ་རྒྱགས་ན་ཤིང་ལས་རྩུབ། བཟང་པོ་རྒུད་པ་དར་ལས་འཇམ། སྐྱེ་བོ་རང་
བཞིན་བཟང་ངན་གྱི་ཁྱད་པར་བཤད་དེ། རང་ཉིད་དར་རྒུད་ཇི་ལྟར་གྱུར་ནའང་། སྤྱི་ཚོགས་
ཐོག་མི་དང་མིའི་བར་གྱི་འབྲེལ་བ་བྱེད་སྐབས་དེས་ཤིང་དུལ་བའི་སྤྱོད་ཚུལ་སྐྱོང་དགོས་པ་
ལས། མ་རབས་རྩིང་སྤྱོད་ཀྱི་གཤིས་རྒྱུད་རྩ་བ་ནས་འདོར་དགོས་པར་བསྟན་པའོ།།
༡༠༣ ངན་པ་དཔོན་ལ་གྱུར་ན། རང་གི་སྡེ་ལ་སྡང་། རང་གི་ངན་མཚང་འདོན་པར་སྐྲག་སྟེ་
ཆ་རྒྱུས་ཡོད་པའི་ཕྱོགས་ཁག་ལ་དམིགས་བསལ་སྡང་ཟུག་དང་། གནོན་ཤུགས་སྤྲོད་ཀྱི་
ཡོད་ཅེས་སྤྱི་ཚོགས་ཀྱི་མྱོང་བ་ཕྱོགས་སྡོམ་བགྱིས་པའོ།།
༡༠༤ ངན་པ་མ་རིག་ན། བཟང་པོ་མི་དྲན། མི་ངན་པའི་སྤྱོད་རྩུབ་མ་མཐོང་ན། མི་བཟང་
པོའི་ཀུན་སྤྱོད་དང་གཤིས་རྒྱུད་རྣམས་ངོ་མཚར་བསྔགས་པར་འོས་པ་ཞིག་ཡིན་པར་དྲན་
མི་ཐུབ་ཅེས་མི་དང་བྱ་དངོས་མཐའ་དག་ཕན་ཚུན་བསྡུར་ནས་བལྟས་ན་གཞི་ནས་ཁྱད་
པར་གསལ་པོ་རྟོགས་ཐུབ་ཅེས་བསྟན་པའོ།། (འབྲོག་ཁུལ་)
༡༠༥ ངན་པ་ཚར་མ་བཅད་ན། བཟང་པོ་སྤྲོ་བ་མི་སྐྱེ། སྤྱི་ཚོགས་གནོད་སྐྱེལ་མཁན་གྱི་
མི་ངན་རྣམས་ཁྲིམས་ལུགས་ཀྱིས་ཚར་གཅོད་མ་བྱས་པར་ངན་པ་བྱས་རྒྱལ་དུ་བཏང་ན།
སྤྱོད་བཟང་དར་སྤེལ་གཏོང་མི་ཐུབ་པ་འདི་ནི་སྤྱི་ཚོགས་བདེ་འཇགས་ཡོང་མིན་གྱི་རག་
ལས་སའི་རྒྱུ་རྐྱེན་གལ་ཆེན་པོ་ཞིག་ཡིན་པར་གདམས་པའོ།།
༡༠༦ ངན་པ་ཟས་ཀྱིས་རྒྱགས་ན། སྐད་གསང་མཐོ། མི་ངན་པ་ལྟོ་བ་རྒྱགས་ན། དོན་མེད་
སྐད་ཅོར་གཞན་ལས་ཚ་བ་དེ་ནི་མ་རབས་ཀྱི་རང་རྟགས་ཤིག་ཡིན་ཞེས་བསྟན་ནས། མི་



འཁྱོག་བརྗོད་མེད་པར་བརྗོད་དོན་གསལ་བར་སྟོན་པ། 237
གཞན་ལ་བརྩི་འཇོག་དང་གུས་ཞབས་ཀྱི་རྣམ་པ་མཚོན་ཆེད་བག་མེད་པའི་ཀུ་ཅོ་སོགས་
བྱ་མི་རུང་བར་བསྟན་པའོ།།
༡༠༧ ངུ་དགོས་པའི་དཀའ་ལས་མ་བརྒྱབ་ན། དགོད་ཤོར་བའི་ཟ་མ་ག་ལ་རག བདེ་སྐྱིད་
དཔལ་ཡོན་འཛོམས་པའི་འཚོ་བ་ཞིག་ལོངས་སུ་སྤྱོད་བསམ་ན། ཐོག་མར་དཀའ་སྤྱད་
འབད་འཐབ་ཀྱི་ཐོན་སྐྱེད་ངལ་རྩོལ་ལ་རྟག་འགྲུས་བྱ་རྒྱུའི་ཆོད་སེམས་དོན་ཐོག་ཏུ་འཁྱོལ་
བ་བྱ་དགོས་པ་ལས། དཀའ་བ་མ་སྤྱད་པར་བདེ་སྐྱིད་ལ་རོལ་འདོད་བྱེད་པ་ནི་སྟོང་བསམ་
འབའ་ཞིག་ཡིན་པར་གདམས་པའོ།།
༡༠༨ ངོ་བསྟོད་ཀྱིས་གཉེན་མི་འཁྱོངས། ཚིག་རྩུབ་ཀྱིས་དགྲ་མི་འཐུལ། སྤྱིར་བཏང་གི་
མིའི་གཤིས་ལུགས་ནི་རང་ཕྱོགས་ལ་བསྟོད་གང་ཐུབ་དང་། དགྲ་ཕྱོགས་ལ་ཚིག་ངན་
གྱིས་སྨད་གང་ཐུབ་བྱ་རྒྱུར་དགའ་བ་ཞིག་ཡིན་མོད། འོན་ཀྱང་ཡང་དག་པའི་སྤྱོད་ཚུལ་
དངོས་ནི་དེ་ལས་ཡོངས་སུ་ལྡོག་པ་ཞིག་ཡིན་པས་འཇིག་རྟེན་ལུགས་ཀྱི་རྩོད་སྒྲུབ་རིག་པ་
འདི་ཁོང་དུ་ཆུད་པ་ན། དགྲ་འདུལ་གཉེན་སྐྱོང་ཚུལ་བཞིན་དུ་སྒྲུབ་ནུས་ཞེས་བསྟན་པའོ།།
༡༠༩ ངོ་ཤེས་པ་ལས་ཡག་པ་མེད། རྒྱུས་ཡོད་པ་ལས་སྡུག་པ་མེད། མི་ཕལ་ཆེ་བ་གསར་
འགྲོགས་ལ་དགའ་བས་ངོ་ཤེས་ཙམ་གྱི་སྐབས་སུ་རོགས་རམ་གང་ཐུབ་བྱེད་པ་ཡིན།
ཡུན་རིང་མཉམ་གཤིབས་ཀྱིས་རྒྱུས་ལོན་པའི་མིས་བསྟན་པ་རྒྱུས་བཤིག་བྱས་ཏེ་གནོད་
བསྐྱལ་བའི་བྱུང་ཚུལ་མང་ངོ་ཞེས་སྤྱིར་མིའི་རིགས་འདི་ལ་ཨ་གསར་ཆེ་ཞིང་། རྟག་མི་
ཐུབ་པའི་ཞན་ཆ་ཞིག་ཡོད་པར་བསྟན་པའོ།།
༡༡༠ དངུལ་བཅོལ་དགྲ་ཡིན། དངུལ་བཅོལ་ས་ནི་རང་གི་ཉེ་ཕྱོགས་ལ་མ་གཏོགས་མི་
བཅོལ་ཞིང་། དེ་ཡང་དངུལ་བཅོལ་རྗེས་རང་ལ་ལག་ཐོགས་དུས་དེ་ནས་སྔ་འདོན་བེད་
སྤྱོད་བྱེད་པར་བརྟེན་མཐར་ཐུག་བུ་ལོན་ཟུག་གཞི་ཆགས་འགྲོ་བ་དེ་ལ་བཏགས་པའི་
གཏམ་དཔེ་ཞིག་ཡིན།།



238 གཏམ་མཛོད་མེས་པོའི་ཞལ་རྒྱུན།
༡༡༡ སྔ་མ་གར་འགྲོ། ཕྱི་མའི་ལམ། བྱ་བ་གང་ཡིན་རུང་རྗེས་སྙེག་ཅིག་ཡིན་པས་སྔ་
མ་དེས་ལམ་དྲང་པོར་བསྐྱོད་པ་ན། ཕྱི་མ་དག་ཀྱང་དེའི་རྗེས་སུ་འབྲངས་ནས་དྲང་ལམ་
དུ་འགྲོ་བ་དང༌། གལ་ཏེ་སྔ་མས་ལམ་འཁྱོག་པོ་ཞིག་ལ་ཕྱིན་ཚེ་ཕྱི་མ་རྣམས་ཀྱང་ལམ་
འཁྱོག་ཏུ་འགྲོ་སྲིད་ཅེས་བསྟན་ཏེ། ལམ་བཟང་ངན་གང་ཞིག་གཏོད་པ་དེ་ནི་གལ་ཧ་ཅང་
ཆེ་བ་ཡིན་པར་གདམས་པའོ།། །
༡༡༢ སྔར་གྱི་ལམ་དང་། རྗེས་ཀྱི་ཤུལ། སྔོན་ཆད་བྱ་སྤྱོད་ཀྱི་ལམ་ཅི་འདྲ་ཞིག་བརྒྱུད་པ་
དང་། དེ་ལ་བརྟེན་ནས་རྗེས་འབྲས་བཟང་ངན་ཇི་ལྟ་བུ་ཐོན་ཡོད་པའི་ཤུལ་རྗེས་ལ་བལྟས་
ནས་ད་ཕྱིན་གྱི་བྱ་ཐབས་གཏན་ལ་འབེབས་དགོས་ཞེས་སྤྱི་ཚོགས་ཐོག་གི་བྱ་གཞག་སྒྲུབ་
ཐབས་ལ་ཕྱོགས་སྡོམ་བྱེད་པའི་གདམས་ངག་ཅིག་ཡིན།།
༡༧༣ གཅིག་དང་མ་འགྲིག་ན་གཞན་གྱི་སྐྱོན། ཀུན་དང་མ་འགྲིག་ན་རང་གི་སྐྱོན། མི་
གཅིག་དང་མ་མཐུན་པ་བྱུང་ན་དེ་ནི་ཕར་ཕྱོགས་ཀྱི་སྐྱོན་ཡིན་པར་བརྩི་ཆོག་ཅིང་། གལ་
སྲིད་མི་གཤིབ་ཚད་དང་མ་མཐུན་ན་དེ་ནི་སོ་སོ་རང་ངོས་ཀྱི་སྐྱོན་ཡིན་པ་ར་འཕྲོད་པས།
སེམས་རྣལ་དུ་ཕབ་སྟེ་རང་སྐྱོན་ལ་ཞིབ་བཤེར་གྱིས་ངེས་པར་དུ་སྤོང་ཐབ་ཐབས་བྱ་
དགོས་ཞེས་གདམས་པའོ།།
༡༡༤ གཅིག་བཤད་དོན་ལ་མ་གནས་ན། བརྒྱ་བཤད་སྟོང་བཤད་སྟོང་བ་ཡིན། ཁ་དན་
ཚིག་ལ་གནས་པ་དེ་ནི་སྤྱི་ཚོགས་ཀྱི་ཀུན་སྤྱོད་ནང་དྲང་བདེན་དང་འབྲེལ་བ་ཡོད་པའི་
གལ་ཆེའི་རྩ་དོན་ཞིག་ལ་བརྩི་བ་གསལ་པོར་བསྟན་ཏེ། དོན་གནད་ཆེ་ཆུང་གང་ཡིན་ལ་
མ་བལྟོས་པར་རང་གིས་བཤད་པའི་སྐད་ཆ་དེ་ངེས་པར་དོན་ཐོག་ཏུ་འཁྱོལ་བ་ཞིག་ཅིས་
ཀྱང་བྱ་དགོས་པར་ནན་ཏན་གྱིས་བསྟན་པ་ཡིན།། །
༡༡༥ ཆག་སྒོ་བྱུང་ན་འགོ །མུ་གེ་བྱུང་ན་ཐ། སྤྱི་ཚོགས་སམ། ཡུལ་ཚོ། སྡེ་ཚན་གང་
ཡིན་རུང་། ཆག་སྒོ་ཚབས་ཆེན་བྱུང་ཚེ་དངོས་འབྲེལ་བྱས་ན་འགན་འཁྲི་འགོ་གཙོ་ཁོ་ནས་



འཁྱོག་བརྗོད་མེད་པར་བརྗོད་དོན་གསལ་བར་སྟོན་པ། 239
གསལ་
འཁུར་དགོས་པ་ལས། ཁོངས་མི་ཕལ་པ་ལ་མེད་པ་དང་། གལ་ཏེ་མུ་གེ་བྱུང་བ་ཡིན་ན་
དབུལ་ཕོངས་ཐ་ཞན་ལ་སྡུག་བསྔལ་ཡོང་ངེས་ལས། གོང་རིམ་འབྱོར་ལྡན་རྣམས་ལ་དོ་
ཕོག་འབྱུང་མི་སྲིད་པ་བཅས་སྤྱི་ཚོགས་ཀྱི་རིམ་གྲས་དབྱེ་བ་བརྗོད་པའི་སྡོམ་ཚིག་གོ། །
༡༡༦ ཆག་སྒོ་དེད་ན། བྱ་བྱེད་མང་། བྱེད་མི་འོས་པའི་བྱ་བ་བྱེད་བྱེད་མང་བ་དེ་ནི་ཆག་སྒོ་
ཆེན་པོ་ཡོང་བའི་སྔ་ལྟས་ཤིག་ཡིན་ཟེར་བའམ། འདི་ནི་རྙིང་ཞེན་སྲོལ་རྒྱུན་གྱིས་བཅིངས་
པའི་གོམས་གཤིས་བསམ་བློ་དང་ཡང་འབྲེལ་བ་ངེས་ཅན་ཡོད་པའི་བཤད་རྒྱུན་ཞིག་ཡིན་
སྙམ་མོ།།
༡༡༧ ཆགས་སྡང་བུ་མོ་ཀུན་ལ་ཡོད། ཀུན་ལ་མེད་དེ་སྤུན་ལ་ཡོད། འདིར་ཆགས་སྡང་
ཟེར་བ་ནི་འགྲན་སེམས་ལ་གོ་དགོས་ཤིང་། དེ་བུ་མོ་ཀུན་ལ་ཡོད་པར་གྲགས་ཀྱང་། འབྱོར་
པ་དང་གནས་བབ་སོགས་ཀྱི་ཧེ་བག་ཤོར་ན་འགྲན་སེམས་ཀྱི་ཡུལ་ལས་འདས་མོད།
འོན་ཀྱང་བུ་མོ་སྤུན་མཆེད་ཀྱི་བར་ལ་གང་ཐད་ནས་ཁྱད་པར་ཆེ་བ་མི་འབྱུང་སྐབས་འགྲན་
སེམས་ཡོང་བ་ཡིན་ཞེས་བཤད་པའོ།།
༡༡༨ * ཆུ་ཁར་མཉན་བས་གང་བཤད། ལ་ཁར་ཇག་བས་གང་བཤད། ཡུལ་དུས་གནས་
སྐབས་མི་འདྲ་བ་སོ་སོར་དེ་གར་དབང་བའི་རེ་ལྟོས་འཆའ་ཡུལ་ཚང་མས་རང་རང་ལ་
ཡོད་པའི་ཁྱད་དབང་བེད་སྤྱད་དེ་ཟ་བེད་བརྡབ་གསིག་ཇི་ལྟར་བྱས་ནའང་མི་འཁུར་ཀ་
མེད་ཡིན་ཟེར་བ་དེ་ཐོག་ནས། སྤྱི་ཚོགས་ཀྱི་ཁྲིམས་ལུགས་ཆ་མི་ཚང་བའམ། ཡང་ན་
ཁྲིམས་དོན་ལ་ལག་བསྟར་མི་བྱེད་པས་གང་སར་མི་རྣམས་བརྙས་བཅོས་འཁུར་དགོས་པ་
དེ་མཚོན་གྱི་ཡོད།།
༡༡༩ ཆུ་ཚོགས་པའི་སྣོད་ཡོད་ཀྱང་། གཏམ་ཚོགས་པའི་སྣོད་མེད། གཏམ་ནི་བཤད་
ཚར་བའི་རྗེས་སུ་དེ་གཞན་ལ་མི་གྱུར་བའི་ཐབས་མཆོག་མེད་ཅེས་སྤྱི་ཚོགས་ཀྱི་ཉམས་
མྱོང་དཔེ་ཡི་སྒོ་ནས་བསྟན་ཏེ། གསང་བྱའི་དོན་ཞིག་ཡིན་ཕྱིན་ཉེ་ཕྱོགས་ཅི་འདྲ་ཞིག་ཡིན་
ནའང་རྩ་བ་ནས་ཤོད་མི་རུང་ཞེས་གདམས་པའོ།། །



240 གཏམ་མཛོད་མེས་པོའི་ཞལ་རྒྱུན།
༡༢༠ ཆུ་ལ་སྡེར་མོ་མེད་ཀྱང་། ས་གཞི་གྲོག་རོང་འདུ། ཆུ་ཆུང་ཆུང་ཙམ་ལའང་སྣང་ཆུང་བྱ་
མི་ཉན་པར་འགོག་བཅོས་དུས་ཐོག་མ་བྱས་ན། ཕུགས་ཆར་གནོད་སྐྱོན་བསམ་ཡུལ་ལས་
འདས་པ་ཞིག་བཟོ་བའི་དཔེ་ཡོད་ཅེས་ཁོར་ཡུག་སྲུང་སྐྱོབ་སོགས་ལ་དོ་སྣང་བྱ་དགོས་
པའི་ཉམས་མྱོང་བསླབ་བྱར་བསྟན་པའོ།།
༡༢༡ ཆོས་ཀྱིས་སངས་མ་རྒྱས། དྲིལ་བུས་སྙིང་རླུང་སློང་། སེམས་རྒྱུད་ཆོས་དང་མ་
འབྲེལ་བར་དྲིལ་བུའི་སིང་སྒྲ་ཇི་ཙམ་ཆེ་ན་ཡང་། སངས་མི་རྒྱས་པའི་ཐོག་ལ་རང་གཞན་
གྱི་རྣ་བ་གཙེས་པས་སྙིང་རླུང་སློང་བ་ལས། ཕན་པ་ཅི་ཡང་མེད་ཅེས་ཚུལ་ཆོས་མཁན་ལ་
སྟིང་ཚིག་སྨྲ་བ་དང་། དད་ལྡན་ཚོར་བསྐུལ་ལྕག་བྱེད་པའོ།།
༡༢༢ ཆོས་བདག་མེད་སྙིང་རུས་སུ་ཆེ། རྒྱུ་བདག་ཡོད་ཅ་ག་སུ་དག ཆོས་བྱེད་པ་ལ་སྙིང་
རུས་ཆེན་པོ་དགོས་པ་དང་། རྒྱུ་ནོར་བཟང་པོ་ལ་བདག་གཅེས་དག་པོ་དགོས་པ་ཡིན་
ཞེས་བསྟན་ནས། སྙིང་རུས་མེད་པར་ཆོས་བྱ་རྒྱུ་ཟེར་བ་དང་། བདག་ཚགས་གཅེས་སྤྲས་
བྱེད་མི་ཤེས་བཞིན་དུ་རྒྱུ་ནོར་གཙིགས་ཆེན་དགོས་འདོད་བྱེད་པ་སོགས་ཀྱི་རེ་འདུན་
འགྲུབ་མི་སྲིད་པ་ཤུགས་ལ་སྟོན་པའོ།།
༡༢༣ ཆོས་ཤབ་ཤུབ་ཀྱིས་མི་ཚེ་རླུང་ལ་བསྐུར། ཆོས་ཀྱི་དོན་སྙིང་ཅི་ཡང་མི་རྟོགས་པར་
འཇིག་རྟེན་ཆོས་བརྒྱད་ཀྱི་རྗེས་སུ་འབྲངས་ནས་ཆོས་མིན་ཆོས་སུ་རློམས་པའི་བྱ་བྱེད་
མང་པོས། མི་ཚེ་སྟོང་ཟད་དུ་འགྲོ་བ་མང་ངོ་ཞེས་བོད་ཀྱི་ཐུན་མོང་མ་ཡིན་པའི་གོམས་
སྲོལ་ལད་མོའི་ལད་མོ་བྱེད་མཁན་མང་བ་དེ་རྣམས་ལ་སྙིང་པོ་མ་མཆིས་ཞེས་བསླབ་བྱའི་
ཚུལ་དུ་བསྟན་པའོ།།
༡༢༤ ཇུས་དབོན་མང་ན། ཇུས་ཉེས་ཤོར། བྱ་བ་སྒྲུབ་སྐབས་འབྲེལ་ཡོད་ལ་གྲོས་བསྡུར་
བྱ་དགོས་པ་གལ་ཆེ་ཡང་། མི་མང་པོས་རང་འདོད་གཞིར་བཟུང་གི་བཀོད་ཇུས་བྱེད་
མཁན་མང་དྲགས་ན། མཐར་ཐུག་ཇུས་ཉེས་ཡོང་སྲིད་པས་དེ་རིགས་མ་བྱུང་སྔོན་འགོག་
བྱ་དགོས་ཞེས་གདམས་པའོ།།



འཁྱོག་བརྗོད་མེད་པར་བརྗོད་དོན་གསལ་བར་སྟོན་པ། 241
༡༢༥ ཇུས་མི་ལ་དྲིས། ཇུས་ཐག་རང་གིས་གཅོད། བྱ་བ་བྱེད་སྐབས་རྒན་རབས་རྒྱུས་ཅན་
སོགས་ལ་ཐབས་ཇུས་ངེས་པར་དུ་འདྲི་དགོས་པ་དང་། འོན་ཀྱང་ཇུས་གཞི་གང་མང་ཉན་
རྗེས་དོན་དངོས་དང་ཞིབ་བསྡུར་གྱིས་མཐའ་མའི་ཇུས་ཐག་དེ་རང་ཉིད་རང་གིས་གཅོད་
དགོས་ཞེས་གདམས་པའོ།།
༡༢༦ འཇུ་ཚོད་ཀྱི་ལྟོ་དང་། ཐེག་ཚད་ཀྱི་ལས། སྤྱི་ཚོགས་ཐོག་གི་འཚོ་བ་གང་ལའང་
ཚད་གཞི་ཡོད་པས་དེ་དང་མི་འགལ་བ་བྱ་དགོས། ལྟོ་ཟ་ཚོད་རན་ན་གཟུགས་གཞི་བདེ་
བ་དང་། ཐེག་ཚད་ཀྱི་ལས་བྱས་ན་རང་ཉིད་སྤྱི་ཚོགས་ཀྱི་སྙིགས་རོར་མི་འགྱུར་བ། ཡང་ན་
མི་གཞན་ལའང་ཐེག་ཚོད་ཀྱི་ལས་བསྐུལ་ན་ལུགས་དང་མཐུན་པ་བཅས་ཡིན་ཞིང་། གལ་
ཏེ་དེ་ལས་ལྡོག་ན་འབྲས་བུ་བཟང་པོ་འཐོབ་མི་སྲིད་ཅེས་བསྟན་པའོ།།
༡༢༧ རྗེས་སུ་བསྟེར་རྒྱུ་ཟེར་བར་དགའ་མི་དགོས། རྗེས་སུ་བརྡུང་རྒྱུ་ཟེར་བར་སྐྲག་མི་
དགོས། འཇིག་རྟེན་པའི་དགའ་ཁྲོའི་སེམས་སྐད་ཅིག་མ་དེ་ནི་འགྱུར་ལྡོག་འགྲོ་སླ་བ་ཞིག་
ཡིན། བྱུང་རྒྱལ་དུ་བཤད་པའི་བཟང་ངན་གྱི་གཏམ་དེ་དག་གང་ལའང་ཡིད་རྟོན་མི་རུང་བ་
དེ་ནི་སྤྱི་ཚོགས་ཀྱི་ཉམས་མྱོང་ཕྱོགས་སྡོམ་བྱས་པ་ལས་བྱུང་བ་ཞིག་ཡིན་ནོ།།
༡༢༨ ཉལ་ཁར་ཆུ་མ་མང་། འཆི་ཁར་གཏམ་མ་མང་། ཉལ་ཁར་ཆུ་འཐུང་རྒྱུ་མང་དྲགས་
ན་གཅིན་པ་ཡང་ཡང་བྲོ་ནས་གཉིད་སྐྱིད་པོ་ཞིག་ཁུག་མི་ཐུབ་པ་དང་། མི་འཆི་ཁར་སྐྱིད་
སྡུག་གི་གཏམ་མང་དྲགས་ན་འདས་པོར་སེམས་སྡུག་དང་དངངས་སྐྲག་སྐྱེ་བའི་རྒྱུ་ལས་
ཕན་པ་གང་ཡང་མེད་པར་བསྟན་པའོ།། །།
༡༢༩ ཉེ་བ་ཁ་ཐག་རིང་ན་བཟང་། ཁྱིམ་མཚེས་བར་གྱང་མཐོ་ན་བཟང་། གཉེན་ཉེ་རྟག་
པར་མཉམ་གཤིབས་ཆེ་ན་མཐའ་མར་འཁོན་པའི་རྒྱུ་འབྱུང་སླ་བས་རྒྱང་ཐག་རིང་ཙམ་
བྱས་ན་འཆམ་མཐུན་ཡོང་བ་དང་། ཁྱིམ་མཚེས་དབར་གྱི་བར་སྐྱ་དམའ་དྲགས་ན་ཕན་
ཚུན་བརླག་སྟོར་སོགས་བྱུང་སྐབས་དོགས་བཟོ་སླ་བས་བར་བཅད་ཀྱི་རྩིག་པ་དེ་མཐོ་ཙམ་
ཞིག་བསླངས་ན་ལེགས་པར་བསྟན་པའོ།།



242 གཏམ་མཛོད་མེས་པོའི་ཞལ་རྒྱུན།
༡༣༠ ཉེ་ས་དང་ཚོང་མ་རྒྱག །རྒྱང་ས་དང་གཏམ་མ་གླེངས། ཚོང་ནི་ཁེ་སྤོགས་ལེན་པའི་
དོན་དུ་ཡིན་པས་ན་ཉེ་ས་དང་རྒྱག་མི་འོས་པ་དང་། གཏམ་ནི་རྙོག་གཞི་སློང་བའི་རྒྱུ་ཡིན་
པས་མི་མཐུན་ཕྱོགས་དང་གླེང་རེས་བྱེད་མི་ཉན་ཞེས་སྤྱི་ཚོགས་ཐོག་ཉེ་རྒྱང་དབར་ལ་
འཛིན་པའི་སྤྱོད་ཚུལ་གྱི་འདོར་ལེན་བསྟན་པའོ།།
༡༣༡ ཉེས་པ་ཅན་ལ་ཆད་པ་མ་བཅད་ན། ཡུལ་གྱི་རྒྱལ་པོ་དེ་ལ་ཆད་བ་ཐོབ། ཁྲིམས་ལས་
འགལ་མཁན་ཉེས་ཅན་པ་རྒྱ་ཡན་དུ་བཏང་ན། ཁྲིམས་མེད་བྱེད་མཁན་ཇེ་མང་དུ་གྱུར་ནས་
སྤྱི་ཚོགས་ཀྱི་བདེ་འཇགས་ཟང་ཟིང་ཆགས་ཏེ་མང་ཚོགས་ལ་ཆག་སྒོ་མང་པོ་ཡོང་ངེས་
ཡིན། དེ་ལྟ་བུའི་ཉེས་འགན་ནི་རྒྱལ་པོའམ། ཡང་ན་ཁྲིམས་ཀྱི་དབང་ཆ་དངོས་སུ་བཟུང་
མཁན་དེ་རང་ལ་ཆད་པ་ཐོབ་ངེས་ཡིན་པར་བསྟན་པའོ།།
༡༣༠ གཉིད་གུང་གི་གཡག །ཆང་འཐུང་གི་གཏམ། གཉིད་ཁུག་པའི་དུས་ཀྱི་རྟུག་དྲི་དང་།
ཆང་འཐུངས་ནས་ར་བཟི་དུས་བཤད་པའི་སྐད་ཆ་ཅི་འདྲ་ཡིན་པ་བཅས་ལ་ཆ་འཇོག་དང་
ངོ་ཚ་འཁུར་དགོས་དོན་མེད་ཟེར་བ་འདི་ལས། རྟུག་དྲི་ཤོར་བ་ནི་བོད་རིགས་ཀྱི་ཡུལ་
གོམས་ལ་ངོ་ཚ་ཆེན་པོ་ཡིན་པར་བརྩི་བ་མཚོན་གྱི་ཡོད།།(ཨ་མདོ་ཁུལ་)
༡༣༣ གཉེན་དང་ཉི་མ། རྒྱང་ནས་ལྡེ། གཉེན་ཉེ་བ་དང་ཉི་མ་གཉིས་ནི་རྒྱང་རིང་ཙམ་ནས་
ལྡེ་བའམ། བསྟེན་ན་དྲོ་ཞིང་འཇམ་ལ་འཆམ་མཐུན་འོང་བ་ཡིན་ཞེས་བསྟན་ནས། ཤུགས་
ལས་ཉེ་དྲགས་ན་ཉི་མས་སྲེག་ཅིང་ཚིག་པར་བྱེད་པ་བཞིན་དུ་གཉེན་ཉེ་བ་ཡང་འཁོན་ཞིང་
སྡང་བར་འགྱུར་སྲིད་དོ་ཞེས་བསྟན་པའོ། །
༡༣༤ གཉེན་མི་གཙོ། འགྲུལ་གཙོ། ཕ་ཕྱོགས་སམ་མ་ཕྱོགས་གང་རུང་ནས་གཉེན་ཚན་
འགྲོ་སྟངས་ཉེ་རྒྱང་དེ་གཙོ་བོ་མ་ཡིན་པར། དུས་རྒྱུན་དུ་ཕན་ཚུན་རོགས་རེས་ཀྱི་འགྲོ་འོང་
བྱེད་མང་ཉུང་དེ་གཙོ་ཆེ་བ་ཡིན་ཞེས་བསྟན་པ་ནི། སྤྱི་ཚོགས་ཀྱི་འཚོ་བ་ངོ་མའི་ནང་དེ་
རང་དོན་ལ་གནས་པ་ཞིག་ཡིན་ནོ།།



འཁྱོག་བརྗོད་མེད་པར་བརྗོད་དོན་གསལ་བར་སྟོན་པ། 243
243
༡༣༥ གཉེན་ཡ་མ་དམའ། ཚོང་ཡ་མ་མཐོ། གཉེན་ཡ་མཐོ་ས་བསྒྲིགས་ན་རང་ཁྱིམ་གྱི་
གཏམ་དོན་ལ་རྒྱ་གང་སར་ཕན་པ་ཡོང་སྲིད་པ་དང་། ཚོང་ཡ་མཐོ་ས་ལ་བྱས་ན་གང་ལྟར་
རང་ལ་གྱོང་གུན་ཕོག་སྲིད་ཅེས་སྤྱི་ཚོགས་ཀྱི་འབྲེལ་བ་འཛུགས་རྒྱུ་དེའང་བྱ་བ་སོ་སོའི་
དགོས་དོན་དང་བསྟུན་ཤེས་པ་ཞིག་དགོས་པར་གདམས་པའོ།།
༡༣༦ གཉོམ་ཆུང་འདུག་ཤེས་ན། བཙན་པོས་སྒུལ་མི་ཐུབ། རང་ངོས་ནས་ཚུལ་མཐུན་
འགྲོ་གཟོ་སྡོད་མཁས་བྱེད་ཤེས་ན། ཆེ་བཙན་སུ་ཞིག་གིས་ཀྱང་སྡོད་གཟོས་མི་བདེ་བ་
བཟོ་མི་ཐུབ་ཟེར་བ་འདི་ལ་སྤྱི་ཚོགས་ཀྱི་ཁྲིམས་སྲོལ་དྲང་ནན་དོན་ཐོག་ཏུ་འཁྱོལ་བ་ཞིག་
ཡོད་དགོས་པ་ནི་སྔོན་འགྲོའི་ཆ་རྐྱེན་ཡིན།།
༡༣༧ སྙིང་གཏམ་བུ་ལ་བཤད། དགྲ་བོའི་རྣ་བར་འཁྱོལ། གསང་དགོས་པའི་གཏམ་
དེ་རང་གི་བུ་ལའང་ཤོད་མི་ཉན། བསམ་ཡུལ་ལས་འདས་པའི་གེགས་བར་དང་ཆག་
སྒོ་ཡོང་ཉེན་ཡོད་ཅེས་གདམས་པས་ན། མི་གཞན་དག་ལ་དེ་བས་ཀྱང་ཤོད་མི་འོས་པ་
བརྗོད་མ་དགོས།།
༡༣༨ སྙིང་མེད་གྲི་རིང་ཕྲེད་གཟེར། འགྲམ་ལྕག་རིན་གྱིས་ཉོ་བ། རང་ལ་དཔའ་བློ་ཁོག་
མེད་བཞིན་དུ་མི་གཞན་གྱི་ལད་མོ་བྱས་ཏེ་གྲི་རིང་པོ་སྐེད་པར་ཕྲེད་གཟེར་སོགས་ཀྲོག་
ཀྲོག་དང་རྒོད་མདོག་བྱས་ན། མི་གཞན་གྱི་མིག་ལ་མི་འགྲོ་བས་དོན་མེད་རང་ཉིད་ལ་
དམའ་འབེབས་རག་པའི་རྒྱུ་རྐྱེན་དུ་འགྲོ་བ་ཡིན་པར་བསྟན་པའོ།། (ཁམས་ཁུལ་)
༡༣༩ སྙིང་རུས་ཅན་གྱིས་རྡོ་ལ་ཨི་ཁུང་འབིག །ཤེས་རབ་ཅན་དེ་སྤང་ལ་མེ་ཤོར་འདྲ། ཤེས་
རབ་ཆེ་ཡང་ནན་ཏན་མི་བྱེད་པས་ཤེས་འཕྲལ་བརྗེད་སླ་བ་དང༌། སྙིང་རུས་ཅན་གྱིས་ཆ་
ཤས་ཆ་ཤས་བྱས་ནས་ཤེས་ཟིན་རྣམས་མི་གློད་པས་དཀའ་བའི་གནད་དག་ཀྱང་ནམ་ཞིག་
མཐར་སོན་པ་ཡིན་ཞེས་སློབ་སྦྱོང་ངམ། བྱ་གཞག་གང་ཡིན་རུང་འབྲས་བུ་ཆེན་པོ་ཞིག་
འཐོབ་པ་ལ་རིག་(པ་)རྣོ་བ་ལས་ཀྱང་། བརྩོན་འགྲུས་ཆེ་བ་དེ་གལ་ཆེ་བར་བསྟན་པའོ།།



244 གཏམ་མཛོད་མེས་པོའི་ཞལ་རྒྱུན།
༡༤༠ གཏམ་ཀུ་རེ་མེད་པ་བཤད་སྲོལ་མེད། ཟས་མཆོད་ཁ་མ་ཕུལ་ཟ་སྲོལ་མེད། དེ་དག་
ནི་བོད་མི་རིགས་ཀྱི་ཡུལ་སྲོལ་གོམས་གཤིས་ཀྱི་གྲས་ཤིག་ཡིན་པ་བསྟན་ནས། གཙོ་བོ་
ཕན་ཚུན་སྐད་ཆ་ཤོད་རེས་བྱེད་སྐབས་ཀུ་རེ་སྟེ་ཁ་མཚར་བཤད་ནས་འཛུམ་གྱིས་བསུ་
དགོས་པར་བསྟན་པའོ།། (འབྲོག་ཁུལ་）
༡༤༡ གཏམ་གྱི་མགོ་བརྩམས་ཏེ། ལས་ཀའི་མཇུག་སྐྱེལ་དགོས། རང་གིས་བཤད་པའི་
སྐད་ཆ་དེ་ངེས་པར་དུ་ལག་ལེན་ལ་འཁྱོལ་བ་བྱ་དགོས་ཟེར་བའམ། ཡང་ན་ལས་ཀ་གང་
ཡིན་རུང་འགོ་བཙུགས་པའི་རྗེས་སུ་མཇུག་འཁྱོལ་བ་ཞིག་ཅིས་ཀྱང་བྱ་དགོས་ཞེས་བསྟན་
པའོ། །གོང་གི་བསྡུས་ཚིག་ལ། ་་གཏམ་འགོ་ལས་མཇུག” ཅེས་ཀྱང་བརྗོད་སྲོལ་ཡོད།། །
༡༤༢ གཏམ་འགོ་འཛུམ་གྱིས་བསུ། གཏམ་མཇུག་འཛུམ་གྱིས་སྡིགས། སྐད་ཆ་ནི་མི་དང་
མིའི་བར་ལ་འབྲེལ་བ་བྱེད་པའི་ཡོ་བྱད་ལྟེ་བ་དེ་ཡིན་པས་རང་གཞན་སུ་ཡིན་རུང་། ཞི་
དུལ་དགའ་འཛུམ་གྱིས་གཏམ་འགོ་བཙུགས་ཐོག །བར་དུ་བརྗོད་དགོས་པའི་དོན་རྣམས་
རན་པར་བཤད་དེ་སླར་ཡང་ཞི་འཇམ་གྱི་སྒོ་ནས་གྱེས་འཛུམ་དང་མཇུག་བསྡུ་དགོས་ཞེས་
སྤྱི་ཚོགས་མི་ཆོས་ཀྱི་ཀུན་སྤྱོད་བཟང་པོ་སྐྱོང་ཤེས་དགོས་པར་བསྟན་པའོ།། །
༡༤༣ གཏམ་མཆིལ་མ་གཉིས་དེ་ལེན་རྒྱུ་མེད། གཏམ་ཁ་ནས་ཐོན་པ་དང་མཆིལ་མ་ཁ་
ནས་གཡུགས་པ་དེ་གཉིས་སླར་ཚུར་ལེན་ཐབས་མེད་ཅེས་པ་སྟེ། སྐད་ཆ་ཤོད་དུས་ནམ་
ཡིན་ཡང་གང་དག་བཤད་དགོས་པ་དང་གང་དག་བཤད་མི་དགོས་པ་རིག་པ་སྒྲིམ་ནས་
སྟངས་འཛིན་བྱ་དགོས་པ་ལས། ཤོར་ཟིན་པའི་ཚིག་ལ་བསྐྱར་བཅོས་བྱེད་ཐབས་མེད་
པར་བསྟན་པའོ།།
༡༤༤ གཏམ་དང་ཉག་ཕྲན་དྲང་ན་དགའ། ལམ་དང་གཞུ་མོ་འཁྱོག་ན་བདེ། སྤྱི་ཚོགས་
ཐོག་བྱ་དངོས་སྣ་ཚོགས་ཇི་སྙེད་པར་བརྟེན་རང་རང་ལ་མཚན་ཉིད་དང་ཁྱད་ཆོས་མི་འདྲ་
བ་སོ་སོར་ཡོད་པ་ལས། ཚང་མ་གཅིག་ལྟར་མ་ཡིན་པར་ཤེས་དགོས་པར་བསྟན། འདིར་



འཁྱོག་བརྗོད་མེད་པར་བརྗོད་དོན་གསལ་བར་སྟོན་པ། 245
ལམ་འཁྱོག་ན་བདེ་ཟེར་བ་ནི་གནའ་བོའི་རྐང་ལམ་ཕྲ་མོ་རང་བྱུང་ཁམས་ཀྱི་ཆགས་ཚུལ་
ལ་བསྟུན་ནས་བསྐོར་ན་བདེ་བ་དེར་གོ་དགོས།།
༡༤༥ གཏམ་དྲིས་ན་མི་ཤོད། བསྒྲུག་ན་ཤོད། གལ་ཆེའི་གནས་ཚུལ་ཞིག་ཤེས་དགོས་ན་
དེ་དང་འབྲེལ་ཡོད་མི་སྣར་ཐད་ཀར་སྐད་ཆ་དྲིས་ན། ཁོ་ཡང་དོགས་པ་ཟ་ནས་དྲང་པོ་ཤོད་
མི་སྲིད། ཅི་སྒྲོས་མོལ་སྒྲོས་ཀྱི་ཞོར་ལ་གནད་དོན་དེའི་མཐའ་སྐོར་གྱི་འབྲེལ་བ་གླེང་ནས་
སྒུག་བསྡད་ན། སྣང་མེད་ཀྱི་སྐབས་གཞི་ནས་ཤོད་སྲིད་ཅེས་པ་ནི་ཉམས་མྱོང་རྒད་པོའི་
ཇུས་ཆ་ཞིག་ཡིན།།
༡༤༦ གཏམ་མདུན་དང་། པ་ལོ་རྒྱབ། སྐད་ཆ་བཟང་ངན་གང་ཡིན་ནའང་བརྗོད་ཡུལ་གྱི་
མི་དེ་རང་གི་མདུན་དུ་ཤོད་དགོས་པ་དང་། སྐྲ་ལྷས་པའི་པ་ལོ་སྟེ་དེ་ནི་རྒྱབ་ཏུ་གློད་དགོས་
པ་བཅས་ཡུལ་ལུགས་དང་མཐུན་པ་ཡིན་ཞེས་མདོར་ན། སྐད་ཆ་རྒྱབ་བཤད་རྒྱག་པ་ནི་ཐ་
ཤལ་གྱི་སྤྱོད་ཚུལ་ལུགས་དང་འགལ་བ་ཞིག་ཡིན་པར་བསྟན་པའོ། །
༡༤༧ གཏམ་རྣམས་ཐམས་ཅད་འདོད་བའི་ཕྱོགས་ནས་ཡོང་། མི་རྣམས་ཐམས་ཅད་ཕྱུག་
བོའི་བུ་ལ་བྱམས། འདི་ནི་མིའི་རིགས་ཀྱི་སྤྱི་ཚོགས་ཀྱི་གནས་ལུགས་ལ་ཕྱོགས་བསྡོམས་
བྱས་པ་ཞིག་ཡིན་ཞིང་། རྒྱུན་ལྡན་ཕྱོགས་ལྷུང་ཅན་གྱི་གླེང་ཕྱོགས་སྣ་ཚོགས་སམ། ཡང་
ན་འབྱོར་ལྡན་པ་ལ་ཕྱོགས་པའི་གཏམ་སྤྱོད་སོགས་ཡང་ཡང་འབྱུང་བའི་སྐབས་སུ་གཏམ་
དཔེ་འདི་གླེང་ནས་དབྱེ་ཞིབ་བྱེད་པ་ཡིན་ནོ།།
༡༤༨ གཏམ་ལ་མཚོན་ཆ་མེད་ཀྱང་། མི་སྙིང་དུམ་བུར་གཅོད། ཚིག་རྩུབ་མོའི་གཏམ་ནི་
རང་ཉིད་ལ་ཕོག་སྐབས་བཟོད་པར་དཀའ་ནའང་མི་གཞན་ལ་ཤོད་རྒྱུར་དགའ་བས་ཚིག་
རྩུབ་ཀྱི་གནོད་ཚབས་ཤིན་ཏུ་ཆེ་བ་གསལ་རྟོགས་བྱས་ཏེ། དོན་མེད་ལ་ཚིག་ངན་ནམ་ཡང་
མི་སྨྲ་ཞིང་། སྐད་ཆ་ཞི་འཇམ་དུ་སྨྲ་བའི་གོམས་གཤིས་བཟང་པོ་འཇགས་པ་བྱེད་དགོས་
པར་གདམས་པའོ།།



246 གཏམ་མཛོད་མེས་པོའི་ཞལ་རྒྱུན།
༡༤༩ རྟ་རྔ་ཙམ་ཡང་ཡོང་རྒྱུ་མེད་ན། རི་རབ་ཙམ་ལ་སྤྱོད་ཤེད་མེད། འཚོ་བའི་ལོངས་
སྤྱོད་ནི་ཡོང་འབབ་ལ་བརྟེན་ནས་གཏོང་དགོས་པས་གལ་ཏེ་ཚུར་ཡོང་སའི་ཡོང་ཁུངས་
མེད་པའི་རྗེས་སུ། ད་ཡོད་ཀྱི་འབྱོར་སྟོབས་ཇི་ཙམ་ཆེ་ན་ཡང་མིག་ཡུག་ཙམ་ཞིག་ལ་
རྫོགས་འགྲོ་བས་གཏོང་ཡོང་ལ་འཆར་གཞི་ཡོད་པ་ཞིག་བྱ་དགོས་པར་གདམས་པའོ།།
༡༥༠ བཏང་ན་རྒྱལ་སྒོར་མི་ཐར། གཅུར་ན་འཇུར་མིག་ལ་ཚུད། སྤྱིར་ན་རང་རྟོགས་ཞན་
པའི་མི་རྣམས་བག་ཡངས་སུ་བཞག་ན། རང་སྣང་གང་ཤར་བྱེད་སླ་བ་དང་། གལ་སྲིད་
སྒྲིག་ཁྲིམས་ཀྱིས་ཚ་གཅུན་བྱེད་སྐབས་དབུགས་ཀྱང་གཏོང་མི་ཕོད་པ་བྱེད་པའི་སྣང་ཚུལ་
ལ་བསུན་འབྱིན་བྱེད་པའོ། ། “འཇུར་མིག་” ཅེས་པ་ནི་ཕྱུགས་ཀྱི་ཀོ་བར་འབྲེང་ཐག་བཟོ་
སྐབས་ལྕགས་ཀྱི་འཇུར་ཁུང་ཕྲ་མོ་དེའི་མིང་ཡིན་ནོ།།
༡༥༡ * རྟ་གཅིག་བྱུང་ན། སྒོ་གཅིག་དགོས། མིའི་འདོད་པ་ནི་ནམ་ཡང་ཚིམ་རྒྱུ་མེད་པ་
ཞིག་ཡིན། འདོད་ཡོན་ལོངས་སྤྱོད་ཇི་ཙམ་ཆེན་པོ་ཆགས་ན། དགོས་མཁོ་ཡང་དེ་ཙམ་
གྱིས་མང་ཞིང་འདོད་ཧམ་ཇེ་ཆེར་འགྲོ་བ་ཡིན་ཞེས་རང་རྟོགས་ཀྱི་སྒོ་ནས་ཆོག་ཤེས་
བསྟེན་དགོས་པར་གདམས་པའོ།།
༡༥༢ རྟ་ཤོར་ཡང་འཛིན་ཐབས་ཡོད། ཚིག་ཤོར་ན་འཛིན་ཐབས་མེད། ཚིག་ཟིན་གོ་སླ་བ་
ལྟར་ཤོར་བ་ཐམས་ཅད་ཀྱི་ཁྲོད་ནས་ཁ་ཐལ་ཚིག་ཐལ་ཤོར་བ་དེ་ནམ་ཡང་འཛིན་ཐབས་
མེད་པས། དུས་དང་རྣམ་པ་ཀུན་ཏུ་ཚུལ་འདི་ལ་ཡིད་འཇོག་ནན་ཏན་བྱ་དགོས་པར་བསྟན་
པ་ཡིན།།
༡༥༣ ལྟ་ཕྱོགས་གཅིག་ལ། མཐོང་ཕྱོགས་གཉིས། བལྟ་ཡུལ་གྱི་བྱ་དངོས་གཅིག་ཡིན་
ན་ཡང་། ལྟ་མཁན་སོ་སོའི་ལྟ་བ་དང་འདོད་ཚུལ། ཁེ་ཕན་སོགས་མི་འདྲ་བའི་དབང་གིས་
མཐོང་ཕྱོགས་མི་མཐུན་པ་ཡོང་སྲིད་པ་དེ་ནི་རྒྱུན་ལྡན་ཞིག་ཡིན་སྟབས། རང་བསམ་མཐའ་
གཅིག་ཏུ་བདེན་རློམ་བྱ་རྒྱུ་མེད་ཅེས་བསྟན་པའོ།། (གཙང་ཁུལ་)



འཁྱོག་བརྗོད་མེད་པར་བརྗོད་དོན་གསལ་བར་སྟོན་པ། 247
--
༡༥༤ ལྟས་ངན་ལ་རང་གསང་མེད་པར། བྱུར་ལ་ངོ་སོ། རང་གིས་ནོར་འཁྲུལ་ལམ་བྱ་ངན་
བྱས་པར་མནོང་འགྱོད་ཀྱི་འཛེམ་བག་ཙམ་མེད་པའི་ཐོག་ལ། ད་དུང་རང་གཞན་ཀུན་ལ་
གནོད་པའི་བྱུར་དང་ཆག་སྒོ་ངོམ་ངོམ་འཕྱར་འཕྱར་བྱེད་པ་ནི་ཆེས་ཐ་ཤལ་གྱི་སྤྱོད་ཚུལ་
ལོ་ཞེས་ཆེད་དུ་སྨད་པའོ།།
༡༥༥ ལྟོ་འདུན་ཅན་ལ་ཅི་ཡང་ཟས། འདོད་སྲེད་ཅན་ལ་ཅི་ཡང་ནོར། སྤྱོད་ཚུལ་དེ་རིགས་
ཕྱོགས་གཅིག་ནས་ལྟོགས་སླ་དང་འདོད་རྔམས་ཅན་ལ་སྨད་པ་ལྟ་བུར་སྣང་མོད། འོན་
ཀྱང་ཕྱོགས་གཞན་ཞིག་ནས་སྤྱི་ཚོགས་ཀྱི་ལག་ལེན་དངོས་ཀྱི་ནང་གྲོན་ཆུང་སྲི་ཚགས་
ཀྱི་སྤྱོད་ཚུལ་ནི་ཕན་པ་ལྡན་པ་ཞིག་ཡིན་པས། འདི་གྲས་ཀྱི་བརྗོད་གཞིར་དབྱེ་ཞིབ་དགོས་
པ་འདུག་སྙམ་མོ།།
༡༥༦ ལྟོགས་ན་ལ་ཕུག་རྩ་བའང་ཞིམ། རྒྱགས་ན་ཤ་ཡི་སྐྱི་ལྤགས་བཤུ། མི་ནི་དྲན་ཤེས་
ཡོད་པ་ཞིག་ཡིན་རུང་། འཚོ་བ་ལོངས་སྤྱོད་ཀྱི་ཐད་ལ་མཚམས་ཚོད་མེད་པའི་སེམས་
ཅན་ཞིག་ཤེས་སུ་བཅུག་སྟེ། རང་རྟོགས་རང་བཅུན་གྱི་བསམ་ཤེས་ཅུང་ཟད་ཙམ་ལྡན་པ་
ཞིག་ཏུ་འགྱུར་ཐུབ་པའི་འབད་བརྩོན་བྱ་དགོས་པར་བསྟན་པའོ།།
༡༥༧ * སྟོད་གངས་རི་ཉི་མས་མི་བཞུ། བྱ་རྨ་བྱ་དུག་གིས་མི་འཆི། དངོས་པོ་སོ་སོར་རང་
ནུས་དང་ཁྱད་ཆོས་མི་འདྲ་བ་ཅི་རིགས་ཡོད་པ་ལས་ཚང་མ་གཅིག་ལྟར་མ་ཡིན་པ་བསྟན་
ནས། དགོས་མེད་ཀྱི་བློ་གཡེང་དང་སེམས་ནད་བྱ་དགོས་དོན་མེད་པར་གདམས་པའོ།།
༡༥༨ སྟོན་རྟ་སྒོ་ང་ཡིན་བས་འཛེམ་དགོས། དཔྱིད་རྟ་རྒྱུས་པ་ཡིན་པས་ཤད་དགོས། སྟོན་
གྱི་དུས་སུ་རྟ་ཤ་ཤེད་ཡག་ཀྱང་རྒྱུགས་དྲགས་ན་ཁྲག་རྒྱུན་འགག་པའི་ཉེན་ཁ་ཡོད་པས་
འཛེམ་བྱ་དགོས་པ་དང་། དཔྱིད་དུས་རྟ་ཤ་ཤེད་ཞན་ན་ཡང་རྒྱུས་པ་བཞིན་དུ་མཁྲེགས་པོ་
ཡོད་པར་བརྟེན་ཤད་དགོས་པ་སྟེ། མང་ཙམ་བཀོལ་དགོས་ཞེས་བཞོན་རྟ་བདག་སྐྱོང་བྱེད་
སྟངས་ཀྱི་ཉམས་མྱོང་བཤད་པའོ།།



248 གཏམ་མཛོད་མེས་པོའི་ཞལ་རྒྱུན།
༡༥༩ སྟོན་པ་གར་སོང་སྟོན་ཀ །སྟོན་པའི་ཡུལ་ན་དཔྱིད་ཀ སྟོན་པ་སྟེ་ཆོས་གཟུགས་
ཀྱིས་གྲོང་ཆོག་རྒྱུག་མཁན་དེ་ཚོ་ས་ཆ་གཞན་དག་གང་དུ་ཕྱིན་ཀྱང་བཟའ་རྒྱུ་འཐུང་རྒྱུ་
འབེལ་བ་སྟོན་ཀ་ཤར་བ་ནང་བཞིན་ཡོད་ནའང་། སྟོན་པ་ཁོ་རང་གི་ཕ་ཡུལ་དུ་ལོག་དུས་
མཆོད་གནས་སུ་འབོད་མཁན་མེད་སྟབས། བཟའ་རྒྱུ་འཐུང་རྒྱུ་དཀོན་པ་དཔྱིད་ཀ་སླེབས་
པ་དང་འདྲ་ཞེས་ཟོག་བརྫུ་ཅན་གྱི་ཆོས་པ་རྗེས་མ་དེ་རིགས་ལ་ཐེར་འདོན་དང་། དད་ལྡན་
མང་ཚོགས་ལ་རྨོངས་གཉིད་སད་དགོས་པའི་བསྐུལ་མ་གཏོང་བའོ།། (ཨ་མདོ་ཁུལ་)།
༡༦༠ ཐག་རིང་ཐུང་གཉིས་ཀར་བྲོ་དགོས། དགྲ་ཡོད་མེད་གཉིས་ཀར་གཟོན་དགོས། ལམ་
ཐག་རིང་ཐུང་ཇི་ལྟར་ཡིན་རུང་ལམ་བར་བཟའ་བཏུང་གི་བྲོ་ཆས་འཁྱེར་དགོས་པ་དང་།
དགྲ་ཉེན་ཡོད་མེད་ལ་མ་བལྟོས་པར་དོགས་གཟོན་གྱི་གྲ་སྒྲིག་ཀྱང་ཚགས་སུ་འཚུད་པ་
དགོས་ཞེས་བསྟན་ཅིང་། མདོར་ན་གང་གི་དུས་སུའང་གྲ་སྒྲིག་ཡོད་པ་ཞིག་བྱ་རྒྱུ་གལ་ཆེ་
བར་གདམས་པའོ།། །
༡༦༡ ཐག་རིང་གཏམ་དེ་རྒྱང་ཡང་གོ །ཐག་ཉེའི་གཏམ་དེ་ཐོས་པ་དཀའ། གསང་བའི་
གནས་ཚུལ་མང་པོ་ཞིག་ཐག་ཉེ་སར་ཐོས་མི་ཐུབ་ཀྱང་། རྒྱང་རིང་བའི་ས་གནས་སུ་དེའི་
དོགས་ཟོན་དང་། ཉེན་འགན་ཡོལ་བའི་སྟབས་ཀྱིས་བདེ་བླག་ཏུ་ཐོས་པའི་གནས་ལུགས་
དེ་ལྟ་བུ་རྟག་ཏུ་ཡོང་གི་ཡོད་པར་བསྟན་པའོ།།
༡༦༢ ཐག་རིང་གི་གཉེན་ལས། ཁྱིམ་མཚེས་ཀྱི་དགྲ་དགའ། འདི་ནི་གོ་དོན་ངེས་ཅན་ཞིག་
གི་ཐོག་ནས་བཤད་པ་ཡིན་ཏེ། གཉེན་ཚན་ཇི་ལྟར་ཉེ་རུང་སྐབས་འཕྲལ་གྱི་བྱ་བར་ཕན་
འདོགས་མི་ཐུབ་པ་དང་། ཁྱིམ་མཚེས་ཞེ་ནས་མི་མཐུན་ཡང་། སྐབས་འཕྲལ་གྱི་གཡར་
པོ་སྐྱིན་འགྲུལ་ལམ། གློ་བུར་གྱི་དོན་རྐྱེན་བྱུང་དུས་ཕན་ཐོགས་རེས་ཡོང་བར་བསྟན་པ་
ཡིན། དེ་ལས་བོད་དུ་ཁྱིམ་མཚེས་རོགས་རེས་ཀྱི་དར་སྲོལ་བཟང་པོ་ཡོད་པ་དེ་མཚོན་
གྱིན་ཡོད།།



འཁྱོག་བརྗོད་མེད་པར་བརྗོད་དོན་གསལ་བར་སྟོན་པ། 249
༡༦༣ ཐོས་པའི་དོན་ལ་མ་དཔྱད་ན། མ་ཐོས་པ་དང་ཁྱད་པར་མེད། ཐོས་དོན་བརྟག་ཅིང་
དཔྱད་ནས་ཉམས་སུ་མ་བླངས་ན། ཁ་ནས་བཤད་ཡམས་ཇི་ཙམ་བྱས་ཀྱང་དོན་ལ་མི་ཕན་
པས། མ་ཐོས་པ་དང་ཁྱད་པར་མེད་ཅེས་རིགས་པའི་གཞུང་ལུགས་དོན་དངོས་དང་ཟུང་དུ་
སྦྲེལ་ནས་ལག་ལེན་དུ་མ་འཁྱོལ་ན། སྟོང་པ་ཡིན་པར་གདམས་པའོ།།
༡༦༤ མཐོ་ན་དགའ་སྟེ། དམའ་ན་བརྟན། སྤྱི་ཚོགས་ཐོག་མི་རྣམས་དབང་གྲགས་དང་གོ་
ས་མཐོ་བ་འཐོབ་རྒྱུར་དགའ་ན་ཡང་། དོན་ལ་དབང་གྲགས་གོ་ས་ཇི་ཙམ་མཐོ་ན་དེ་ཙམ་
གྱིས་དགྲ་ཟླ་མང་ལ་ཉེན་འགན་ཆེ་བ་ཡིན་པས། རང་ཉིད་གང་དུ་བཞག་པ་དེར་དམའ་ས་
བཟུང་ན་མི་ཁ་བྱམས་ཤིང་། སྣང་བཟོས་བདེ་ཞེས་བསྟན་ནོ།།
༡༦༥ དོན་ཆེན་སྒྲུག་པ་ལ། ངང་རིང་། ངང་ཐུང་འཚབ་འཚུབ་ཀྱི་སྤྱོད་ཚུལ་བཟུང་ན།
འགངས་ཆེ་བའི་དོན་དག་སྒྲུབ་མི་ཐུབ་པས་ལན་བརྒྱར་ཕམ་ཡང་ཡིད་ཐང་མི་འཆད་པར་
ངང་སྲིང་ལྷོད་མེད་ཀྱི་འབད་འཐབ་བྱ་དགོས་པར་གདམས་པའོ།།
༡༦༦ དྲང་པོ་དགྲ་ལ་མི་འགྲོ། གཡོ་སྒྱུ་གཉེན་ལ་མི་འགྲོ། འདིར་མི་འགྲོ་བྱ་བ་ནི། མི་རུང་
ཞེས་པར་གོ་དགོས། དགྲ་བོ་ལ་དྲང་པོ་བཤད་ན་རང་ཇུས་བརླག་འགྲོ་བ་དང་། གཉེན་
ཕྱོགས་ལ་གཡོ་སྒྱུ་བརྩམས་ན་ཞེ་འཁྲེལ་ཞིང་། རང་ཉིད་མི་ཁྱུར་མི་ཚུད་པ་ཡིན་པས་དགྲ་
གཉེན་གོ་ལྡོག་བྱེད་མི་ཉན་པ་གདམས་པའོ།།
༡༦༧ དྲན་རྒྱུ་མང་ན། ཡོང་རྒྱུ་མང་། མི་དྲན་རྒུ་དྲན་མང་དྲགས་ན། མི་ཡོང་རྒུ་ཡོང་མང་པོ་
ཡོང་ཞེས་དྲན་རྒྱུ་རྒོད་པོ་བྱེད་མི་རུང་བར་བསྟན་པ་ཡིན། འདི་ལ་འཕེལ་མེད་སོར་གནས་
བྱེད་པའི་རྙིང་ཞེན་གྱི་བསམ་བློའི་འཆིང་རྒྱའི་ཕྱོགས་ཤིག་ཀྱང་ཡོད་པ་ནི་སྨོས་མ་དགོས།
༡༦༨ དྲིན་ཕ་མ་བཟང་བོའི་ཁ་ཏ། བསམ་མ་ཤས་བར་དུ་མི་གོ རང་སྣང་ཅན་གྱི་ལོ་ཆུང་
རྣམས་ལ་ཕ་མ་བཟང་པོ་ཚོས་བླང་དོར་གྱི་ཁ་ཏ་བདུད་རྩི་ལྟ་བུ་ཡང་ཡང་བྱས་ན་ཡང་།
རྣ་བའི་ལྟག་རྒྱབ་ཏུ་སྐྱུར་གཏོང་བ་དེ་ནི་ཤིན་ཏུ་མ་འོས་པ་ཞིག་ཡིན་རུང་། སྣ་བསུན་



250 གཏམ་མཛོད་མེས་པོའི་ཞལ་རྒྱུན།
ཁ་ཤས་ཕོག་སྟེ་བསམ་ཤེས་མ་འཁོར་བར་དུ་ཕན་པའི་གོ་བ་ལོན་མི་ཐུབ་པ་ཡིན་ཞེས་
བསྟན་པའོ།།
༡༦༩ གདོང་བ་ཁྲག་མེད་ཀྱི་གཉེན་ལས། ངོ་ཚ་ཁྲེལ་ཡོད་ཀྱི་དགྲ་དགའ། ངོ་ཚ་ཤེས་ཤིང་།
ཁྲེལ་ཡོད་པ་ནི་སྤྱི་ཚོགས་ཀུན་སྤྱོད་ཀྱི་རྨང་གཞི་ཡིན། དེ་དང་ལྡན་མི་ལྡན་དེ་ནི་དགྲ་དང་།
གཉེན་གྱི་ཁྱད་པར་ལས་ཀྱང་གལ་ཆེ་བ་ཡིན་པར་བསྟན་པ་འདི་ནི་བོད་མི་རིགས་ཀྱི་ཀུན་
སྤྱོད་ཚད་གཞིའི་ཁྱད་ཆོས་ཆེན་པོ་ཞིག་ཡིན་པ་མཐོང་ཐུབ་བོ།།
༡༧༠ བདག་བོས་བྱེད་བྱེད། གཡར་བོས་མི་བྱེད། ཕྱི་ནོར་གཡག་རྟ་ལུག་སོགས་ཡིན་
ནའང་འདྲ། ནང་རྫས་མཁོ་རྒུའི་སྤྱོད་ཆས་ཡིན་ནའང་འདྲ། བདག་པོ་ངོ་མས་གཅེས་སྤྲས་
བྱེད་པ་ནང་བཞིན་གཡར་བ་པོས་བྱེད་མི་སྲིད་ཅེས་མི་རྣམས་ཀྱི་བདག་འཛིན་གྱི་བསམ་
པོའི་སྤྱོད་ཚུལ་ལྟར་ཉམས་མྱོང་ཕྱོགས་བསྡོམས་བྱས་པ་ཞིག་གོ།
༡༧༡ བདེན་ཡོད་འགྲོ་སའི་ལམ། བདེན་མེད་གཅུར་སའི་འཐང་། ཁྲིམས་ལུགས་ནི་བདེན་
པའི་དོན་ཡོད་པའི་མི་རྣམས་འགྲོ་སའི་ལམ་ཕྱེ་བ་དང་། བདེན་པ་མེད་པའི་མི་རྣམས་
གཅུར་སའི་འཕྲང་དོག་པོ་ཡིན་པས་བདེན་རྫུན་རྣམས་དབྱེ་བ་གསལ་པོར་འབྱེད་དགོས་
པར་གདམས་པའོ།།
༡༧༢ བདེན་ལུང་པ་གཉིས་དེ་ཕུ་ཐག་རིང་། རྫུན་ཨ་བྲ་གཉིས་དེ་ཇ་མ་ཐུང་། སྤྱི་ཚོགས་ནང་
བདེན་རྫུན་གཉིས་འདྲེས་ཀྱི་རྙོག་འཛིངས་རྟག་ཏུ་ཐོན་ན་ཡང་། བརྟག་དཔྱད་ཞིབ་འཇུག་
ནན་ཏན་བྱས་ན་བདེན་པར་ཁུངས་གཏུགས་ས་ཡོད་པ་དང་། རྫུན་མ་ནི་གང་ལྟར་ཁུངས་
འཁྱོལ་ཐབས་མེད་པས་མཐར་ཐུག་དབྱེ་བ་གསལ་པོ་འབྱེད་ཐུབ་པར་བསྟན་པའོ།།
༡༧༣ འདོད་བའི་ནམ་ལངས། ཤེས་བྱའི་མུན་རུབ། འདོད་རྔམས་ཀྱི་ཧམ་སེམས་ཆེན་པོ་
བཅངས་ན་ཡང་། བྱ་བ་སྒྲུབ་ཐབས་ཀྱི་བློ་གྲོས་མི་ལྡན་པའི་མི་དང་། བྱ་བ་སོགས་ལ་སྤྱོད་
པ་ཡིན།།



འཁྱོག་བརྗོད་མེད་པར་བརྗོད་དོན་གསལ་བར་སྟོན་པ། 251
༡༧༤ སྡུག་ཁོག་ལ་བཅུག་ན་སྐྲངས་པ་ཡིན། སྐྱིད་ཁ་ལ་ཕུད་ན་རླངས་པ་ཡིན། སེམས་
སྡུག་གང་ཡོད་ཁོག་ཏུ་མ་ཉར་བར་ཁ་ནས་བཤད་ན་སངས་འགྲོ་བ་ཡིན་ཞིང་། སེམས་
ནང་གི་སྐྱིད་སྣང་དེ་ཁ་ནས་བཏོན་ན་རླངས་པ་ལྟར་ཡལ་འགྲོ་བ་ཡིན་པས་ཁོག་ནང་ཉར་ན་
བདེ་བ་ཡུན་དུ་གནས་པ་ཡིན་ཞེས་གདམས་པའོ།། (ཨ་མདོ་ཁུལ་)
༡༧༥ སྡུག་ཁོང་ལ་བཅུག་ན་དུག །ཁ་ལ་ཕུད་ན་སྨན། སེམས་སྡུག་ཁོག་པར་བཅུག་ནས་
བསྡད་ན་ནམ་ཞིག་དུག་ཟོས་པ་ལྟར་ནད་དུ་འགྱུར་བ་དང་། ཁ་ནས་ཕྱིར་བཏོན་ན་རིམ་
བཞིན་སེམས་སྡུག་ཇེ་ཡང་དུ་གྱུར་པས་སྨན་དང་འདྲ་བ་ཡིན་ཞེས་བསྟན་པའོ།།
༡༧༦ སྡུག་པོ། སྐྱིད་པོའི་མདོག་འདོན་ཡིན། སྡུག་པོ་མྱངས་མྱོང་བའི་མི་དེས། སྐྱིད་པོའི་
བྲོ་བ་དེ་གཞན་དང་མི་འདྲ་བ་ཞིག་ཚོར་ཐུབ་པས། མི་སུ་ཡིན་རུང་སྡུག་ངེས་ཅན་ཞིག་
མྱངས་པ་ཡིན་ན། གཞི་ནས་སྐྱིད་པོ་དངོས་ལོངས་སུ་སྤྱོད་ཐུབ་ཅེས་གདམས་པའོ།།
༡༧༧ སྡུག་མ་མྱངས་ན། སྐྱིད་མི་ཚོར། སྐྱིད་སྡུག་གཉིས་ནི་མི་ཡུལ་གྱི་འཚོ་བ་དངོས་ཀྱི་
ཡོངས་ཁྱབ་ཏུ་གནས་ཡོད། འོན་ཀྱང་སྡུག་པོ་མྱངས་མ་མྱོང་བའི་མིས་སྐྱིད་པོ་ཡོད་པ་དེ་
སྐྱིད་པོ་ཡིན་སྙམ་པའི་ཚོར་བ་སྐྱེ་མི་སྲིད་ཅེས་པའོ།།
༡༧༨ སྡེ་པའི་དཀྱིལ་སྐྱིད། དགོན་པའི་མཐའ་སྐྱིད། རུ་སྡེའམ། སྡེ་ཚོའི་མཐའ་ལ་འཁེལ་
ན་རྐུན་ཇག་གི་ཉེན་ཆེ་བས་དཀྱིལ་ངོས་སྐྱིད་པ་དང་། དགོན་པར་རྐུན་ཇག་ཡོང་ཉུང་ལ་
འདུལ་ཁྲིམས་ལྟར་བྱེད་མི་ཆོག་པ་མང་བས། མཐའ་ཁུལ་དུ་བསྡད་ན་རྣམ་གཡེང་གི་བྱ་
སྤྱོད་རིགས་སྤེལ་བདེ་བ་སོགས་ཀྱིས་སྐྱིད་པ་ཡོད་ཟེར།།
༡༧༩ སྡེ་འགོ་མི་ནོན་དབོན་པོ་ལས། སེམས་ཁུར་མེད་པའི་འབངས་མི་སྐྱིད། འཇོན་ཐང་
མེད་པའི་འགོ་གཙོ་ཡར་རྒྱུག་མར་རྒྱུག་བྱེད་ཀྱང་། ལས་ཀར་ཕན་ནུས་མི་ཐོན་པར་སེམས་
འཚབ་ཀྱིས་མནར་བ་དག་ལ་ཟུར་ཟ་བྱེད་པ་ལྟ་བུ་དེ་རིགས་ལ་སྤྱད་ནའང་ཆོག་པ་ཡིན་ལ།
སྤྱིར་ན་མི་འཇོན་པར་དཔོན་པོ་བྱེད་པ་ལས། མང་ཚོགས་བྱས་ན་སྐྱིད་ཅེས་བསྟན་པའོ།།



252 གཏམ་མཛོད་མེས་པོའི་ཞལ་རྒྱུན།
༡༨༠ བསྡད་ནས་ཟོས་ན་རི་ཡང་འཛད། ལས་ལ་བརྩོན་ན་ཟས་མི་འཛད། ཐོན་སྐྱེད་སོགས་
ཀྱི་འབད་བརྩོན་ཅི་ཡང་མི་བྱེད་པར་བསྡད་ནས་ཟ་རྐྱང་བྱས་ན། བཟའ་རྒྱུ་རི་ཙམ་ཡོད་
ཀྱང་འཛད་འགྲོ་ངེས་དང་། ལས་ལ་འབད་བརྩོན་བགྱིས་ན་བཟའ་རྒྱུ་འཐུང་རྒྱུ་ནམ་ཡང་མི་
འཛད་ཅེས་བསྟན་ནས། ལེ་ལོ་སྒྱིད་ལུག་སྤངས་ཏེ་ལས་ཀར་ཧུར་བརྩོན་བྱ་དགོས་པར་
གདམས་པའོ།། (ཨ་མདོ་ཁུལ་)
༡༨༡ ནང་བཀྲ་མ་ཤིས་ན། ཕྱིའི་དོན་མི་འགྲུབ། ཁྱིམ་ཚང་ངམ། ཚོ་ཁག་གང་ཞིག་ཡིན་
རུང་ནང་ཁུལ་བློ་ཁ་གཅིག་མཐུན་བསམ་པ་རིང་ཐུང་མེད་པ་ཞིག་ཡོང་བ་བྱ་རྒྱུ་ནི། ཕྱི་
ཕྱོགས་ཀྱི་དོན་ཆེན་ལེགས་འགྲུབ་ཡོང་བའི་སྔོན་འགྲོའི་ཆ་རྐྱེན་གལ་ཆེན་ཞིག་ཡིན་པར་
གདམས་པའོ།།
༡༨༢ ནད་པ་རྒན་པོ་ཨེམ་ཆི་ཡིན། ནད་མང་པོ་མནར་མྱོང་བའི་མིས་ནད་སྣ་ཚོགས་ཀྱི་
བརྒྱུད་རིམ་དང༌། བཅོས་ཐབས་སོགས་ཆ་རྒྱུས་ཡོད་པས། ཨེམ་ཆི་གསར་བུ་བ་ལས་
ལྷག་ཟེར། གཞན་ཡང་རང་ཉིད་བྱང་ཆུབ་པའི་བྱ་བ་ཞིག་ལ་འཇུག་སྐབས་གཏམ་དཔེ་འདི་
སྤྱོད་སྲོལ་ཡོད།།
༡༨༣ གནའ་དང་ད་མི་འདྲ། ཕ་དང་བུ་མི་འདྲ། སྤྱི་ཚོགས་ནི་རྒྱུན་མི་འཆད་པར་འཕེལ་
རྒྱས་དང་འགྱུར་ལྡོག་འགྲོ་ཞིང༌། དེ་དང་མཐུན་པར་མི་རྣམས་ཀྱི་བསམ་བློ་དང་སྤྱོད་ཚུལ་
ཡང་འཕེལ་འགྱུར་འགྲོ་བ་བཅས་ནི་བཟློག་ཏུ་མེད་པའི་ཆོས་ཉིད་ཡིན་ཞེས་བསྟན་པའོ།།
༡༨༤ མནོང་ངོས་བླངས་ན། ཁ་མཆུ་གཅོད་བདེ། ཕྱོགས་སོ་སོས་རང་རང་གི་མ་འགྲིག་
པ་རྣམས་ཁས་བླངས་པ་ཡིན་ན། འདུམ་ཁྲིམས་གང་ཡིན་རུང་། གྱོད་གཞི་དེ་ཐག་གཅོད་
བྱེད་བདེ་པོ་ཡོང་བས་ཕན་ཚུན་གཉིས་ངལ་མི་འབྱུང་བ་བྱ་དགོས་ཞེས་གདམས་པའོ།། །
༡༨༥ པད་ལད་ལྕེ་བདེའི་འགྲོ་རྒྱུག་མ་ཤེས་ན། དྲང་བོས་ས་ལམ་བགྲོད་པ་ཉིན་སྐར་ཙམ།
དབང་འཛིན་པས་ཁ་མཁས་ངོ་བསྟོད་བྱེད་མཁན་ལ་དགའ་པོ་བྱེད་པ་ལས། དྲང་པོ་དྲང་



འཁྱོག་བརྗོད་མེད་པར་བརྗོད་དོན་གསལ་བར་སྟོན་པ། 253
བཞག་གིས་བྱ་བ་སྒྲུབ་མཁན་ལ་བདག་པོ་མི་རྒྱག་པ་དེ་ནི་མི་རྣམས་ཡིད་ཐང་ཆད་ཅིང་།
སྤྱིར་དོན་ཉམས་དམས་སུ་འགྱུར་བའི་སྤྱོད་ཚུལ་གནོད་པ་ཆེ་ལ། རྟག་ཏུ་མཐོང་རྒྱུ་ཡོད་པ་
ཞིག་ཡིན་པས་ཚང་མས་དོ་སྣང་བྱེད་དགོས་པར་གདམས་པའོ།།
༡༨༦ དཔའ་དུས་དཔོན་ལ་ཡ་བོ་བཟུང་། སྡར་དུས་ཁྱི་ལ་ཕྱག་འབུལ་ཞུ། མི་རྣམས་ཀྱི་སྤྱོད་
ཚུལ་ནི་ཚད་འཛིན་དཀའ་བ་ཞིག་ཡིན་ཏེ། དཔའ་སྐྱེད་དུས་ཀུན་ལ་ཁྱད་གསོད་ཡ་བཟུང་
བྱེད་པ་དང་། ཉམས་དམའ་དུས་ཁྱི་ལའང་གུས་འདུད་བྱེད་པ་སོགས་མི་རྣམས་གད་མོ་
ཤོར་བའི་སྤྱོད་ལམ་འདི་རིགས་བྱ་མི་རུང་ཞེས་གདམས་པའོ།།
༡༨༧ དབོན་མངའ་ཐང་ཆེ་ན། གཡོག་སྡུག་ཐང་ཆེ། དཔོན་པོ་མངའ་ཐང་ཇི་ཙམ་ཆེ་ན་རྒྱས་
སྤྲོས་ཀྱི་བྱ་རྒྱུ་དང་བྱེད་རྒྱུ་དེ་ཙམ་གྱིས་མང་བས་གཡོག་པོ་རྣམས་སྡུག་བསྔལ་བའི་དཀའ་
ལས་ཀྱང་དེ་ལྟར་དུ་ཆེ་བ་ཡིན་ཞེས་བསྟན་པའོ།།
༡༨༨ དབོན་སྙན་འབྱོག་མ་སྲབ། གཡོག་ཞུ་ཞུ་མ་མང་། དཔོན་པོའི་དགེ་མཚན་ཞིག་ནི་
སྐད་ཆ་ཡོད་ཚད་མི་ཉན་པའམ། ཉན་ཡང་བརྟག་དཔྱད་མ་བྱས་པར་ཡིད་ཆེས་མི་བྱེད་ཐ་
དེ་ཡིན་པ་དང་། གཡོག་པོའི་དགེ་མཚན་ཞིག་ནི་གཤམ་འོག་གི་གནས་ཚུལ་ཡོད་ཚད་
དཔོན་པོར་ཞུ་ཞུ་མི་བྱེད་པ་དེ་ཡིན་ཞེས་དཔོན་འབངས་དབར་ལ་མི་དགོས་པའི་རྙོག་གཞི་
མ་ཆགས་པ་བྱེད་དགོས་པར་གདམས་པའོ།།
༡༨༩ དབོན་དང་འདྲ་བའི་གཏམ་ཡོད་ཀྱང་། དབོན་དང་འདྲ་བའི་དབང་མེད། དཔོན་དང་
འབངས་ཀྱི་དབར་ལ་བདེ་སྡུག་སོགས་ཁྱད་པར་ཆེན་པོ་དེ་ལྟ་བུ་ཡོང་བའི་རྒྱུ་མཚན་ནི།
བདེན་དོན་ཡོད་མེད་ལ་རག་ལུས་པ་མ་ཡིན་པར་གནས་ལུགས་རྒྱུ་རྐྱེན་ཤོད་པའི་འདྲ་
མཉམ་གྱི་དབང་ཆ་མེད་པ་དེ་རང་ལ་ཐུག་པ་ཡིན་ཞེས་བསྟན་པའོ།།
༡༩༠ དཔོན་རྡུང་ལ་གཅོར། གཡག་རྡུང་ལ་གཡོལ། དཔོན་པོས་རྡུང་དུས་འགྲམ་ལ་བཅར་
ན་ཁོང་ཁྲོ་ཞི་འགྲོ་བ་ཡིན། གཡག་གིས་རྡུང་ན་གཡོལ་གང་ཐུབ་བྱས་ན་ལེགས་པ་ཡིན་



254 གཏམ་མཛོད་མེས་པོའི་ཞལ་རྒྱུན།
ཟེར། མདོར་ན་བྱ་བའི་རྣམ་པ་གཅིག་མཚུངས་ཡིན་ནའང་གནས་ལུགས་དང་བསྟུན་ནས་
བྱ་ཐབས་མི་འདྲ་བ་འཛིན་དགོས་པར་བསྟན་པའོ།།
༡༩༡ དཔོན་པོ་ངོ་བསྟོད་ལ་དགའ། བླ་མ་འབུལ་བར་དགའ། སྤྱི་ཚོགས་དེའི་སྣང་ཚུལ་
དངོས་ལ་མ་རངས་པའི་སྡོམ་ཚིག་བཞག་སྟེ་བླ་མ་བཟང་པོ་དང་། དཔོན་པོ་དྲང་པོ་ཟེར་བ་
ནི་ཉིན་མོའི་སྐར་མ་ལྟར་ཡིན་ཞེས་ཐེར་འདོན་བྱེད་པར་སྤྱོད་པའོ།། །
༡༩༢ དཔོན་པོའི་གསུང་དེ་དབྲིལ་དབྲིལ། གཡོག་པོའི་ཚིག་དེ་གྲུ་བཞི། དཔོན་པོས་གང་
བཤད་པའི་སྐད་ཆ་ལ་ཆ་འཇོག་མེད་པར་གང་དུ་བསྒྱུར་ཀྱང་བསྒྱུར་ཆོག་ཡིན་པ་དང་།
གཡོག་པོས་བཤད་པའི་སྐད་ཆ་དེ་འགྱུར་བ་སྤུ་ཙམ་མེད་པ་ལག་ལེན་བསྟར་དགོས་པར་
ཟེར། འགོ་དཔོན་གྱི་སྐད་ཆ་སྔ་ཚིག་ཕྱི་འགལ་དེ་འདྲ་ཤོད་སྐབས་བྱུང་བའི་དཔེ་འདི་སྤྱོད་
བཞིན་མི་འདོད་པའི་ཟུར་ཟ་བྱེད་པ་མང་ངོ་།།
༡༩༣ དབོན་བོར་གནང་རྒྱུ་བཀའ་བཀྱོན། གཡོག་བོར་བཤད་རྒྱུ་ཞབས་འདྲེན། དཔོན་
གཡོག་གི་དབར་ལ་བཀྲ་ཤིས་པ་ཞིག་ཡོང་ཐབས་མེད་པ་ནི། རྩ་བའི་ཁེ་ཕན་ཁ་གཏད་དུ་
ལངས་པ་ལས་བྱུང་བར་བསྟན་པའོ།།
༡༩༤ དཔོན་བཙན་དྲག་ཆེ་ན་འབངས་ཀྱིས་འདུལ། དཔའ་གླེན་རྟགས་ཆེ་ན་དགྲ་ཁར་
འཆི། དཔོན་པོ་བཙན་དྲག་གི་གདུག་རྩུབ་ཆེ་དྲགས་ན། འབངས་མི་རྣམས་འུ་ཐུག་ནས་
གྱེན་ལོག་བྱས་ཏེ་འདུལ་ངེས་ཡིན་པ་དང་། དཔའ་བོ་ཡིན་ཁུལ་གླེན་རྟགས་ཆེ་དྲགས་པ་
རྣམས་ཀྱང་དགྲ་བོའི་ལག་འོག་ཏུ་འཆི་འགྲོ་བ་ཡིན་ཞེས་ཚུལ་བཞིན་མ་ཡིན་པ་དེ་རིགས་
ལ་འབྲས་བུ་ངན་པ་འབྱུང་བས་སྤང་བྱར་བསྟན་པའོ།། (ཁམས་ཁུལ་)
༡༩༥ དབོན་རབ་གཅིག་བྱེད་པ་ལ། གཡོག་རབ་གཅིག་ཤེས་དགོས། དཔོན་པོ་རབ་གཅིག་
བྱེད་བསམ་ན། ཐོག་མར་རང་གིས་གཡོག་པོ་རབ་གཅིག་གི་བྱེད་སྒོ་རྣམས་བསླབས་ཏེ་
ཤེས་པ་ཞིག་བྱ་དགོས། དེ་ལྟར་བྱ་ཐུབ་ན་གཡོག་པོ་ལ་ལས་ཀའི་བསྐུལ་འདོམས་ཡང་



འཁྱོག་བརྗོད་མེད་པར་བརྗོད་དོན་གསལ་བར་སྟོན་པ། 255
དག་པ་ཞིག་གཞི་ནས་བྱེད་ཤེས་ཞེས་གདམས་པའམ། འདི་དང་འབྲེལ་ཡོད་ཀྱི་ལོ་རྒྱུས་
ཤིག་ལེ་ཚན་དྲུག་པའི་ནང་གསལ་ཡོད།།
༡༩༦ དབོན་ལ་དགོས་པ་དུས་གཅིག །གཡོག་ལ་དགོས་པ་ཚེ་གང་། གཏམ་དཔེ་འདི་
ནི་བཀས་བཀོད་རྒྱུད་འཛིན་པས་བྲན་གཡོག་བསླུ་བྲིད་བྱེད་པའི་ལོག་བཤད་ཅིག་ཡིན་
ཞིང་། དེ་དུས་མི་དམངས་རྒྱལ་ཁབ་ཀྱི་དོན་དུ་བྱས་རྗེས་རླབས་ཆེན་ཞིག་བཞག་ན། རང་
གི་ཚེ་གང་གཏམ་དོན་རང་ཤུགས་ཀྱིས་འགྲུབ་ཡོང་ཟེར་བ་ལྟ་བུར་སྤྱད་ན་ཆོག་པ་ཙམ་
ཡིན་སྙམ།།
༡༩༧ དབོན་ལ་མི་སྐྲག །དབང་ལ་སྐྲག མི་རྣམས་ཀྱིས་དཔོན་ལ་སྐྲག་སྣང་བྱེད་པ་དེ།
མཐར་གཏུགས་ནས་བཤད་ན་དཔོན་པོ་ཚོར་གཞན་ལ་མེད་པའི་དབང་ཆ་ཞིག་ཡོད་པ་དེ་
ལ་སྐྲག་པ་ལས། དེ་མིན་སྐྲག་དགོས་པའི་རྒྱུ་མཚན་གཞན་དག་གང་ཡང་མེད་ཅེས་པའོ།།
༡༩ར དཔྱིད་ཐལ་བ་འཚུབ་འཚུབ་མ་འཁྲབ་ན། སྟོན་སྣུམ་ཞག་ཆིལ་ཆིལ་ག་ནས་འོང་།
དཔྱིད་དུས་ནི་ཞིང་འབྲོག་སོ་ནམ་གྱི་འགག་རྩ་ཡིན་པས་དཀའ་བ་ཁྱད་བསད་ཀྱིས་དུས་
ཚིགས་དེ་དམ་པོར་བཟུང་རྒྱུ་མི་ལྷོད་པ་བྱ་དགོས། སྟོན་དུས་འབྲས་བུ་ཅི་འདྲ་ཞིག་འཐོབ་
ཐུབ་མིན་གྱི་རག་ལུས་ས་ཡིན་ཞེས་གདམས་པའོ།།
༡༩༩ སྤུན་ཟླ་གཉིས་སྒྲིག་དགྲ་ཡི་ཐོ་བ། རྒོད་མ་གཉིས་སྒྲིག་ཕྱུགས་ཀྱི་རུ་མ། ཨ་མདོའི་
འབྲོག་ཁུལ་གྱི་གཏམ་དཔེ་སྟེ། བུ་སྤུན་ཁ་ཡུ་མ་འཐོར་བ་དང་། མ་ཕྱུགས་གསོ་སྐྱོང་གལ་
ཆེར་བཟུང་ན། ཁྱིམ་ཚང་དེའི་མངའ་ཐང་ཕུན་སུམ་ཚོགས་པོ་ཡོང་ཞེས་གདམས་པའོ།།
(འབྲོག་ཁུལ་)
༢༠༠ སྦྲང་པོ་ནང་ལ་བཞག །དགེ་བ་ཕྱི་ལ་གཏོང་། སྤྱི་ཚོགས་རྙིང་པར་འབྱོར་ལྡན་ཚོས།
གྲང་ལྟོགས་ཀྱིས་མནར་བའི་བྲན་གཡོག་རྣམས་རང་ཁྱིམ་དུ་བཞག་ནས། དགོན་པའི་གྲྭ་
པ་དང༌། ཕྱི་ལོགས་ཀྱི་སློང་མོ་བ་ཚོར་དགེ་བ་མཆོད་སྦྱིན་གཏོང་བ་དེ་རིགས་ལ་ཟུར་ཟ་
བྱེད་པ་ཞིག་ཡིན་ནོ།།



256 གཏམ་མཛོད་མེས་པོའི་ཞལ་རྒྱུན།
མ་སྲུ་ཚོགས་ན་ཁྱིམ་ཚང་སྒེར་དོན་གྱི་གྲོས་བྱེད་ཟེར་བ་ལྟ་བུའམ། ཡང་ན་དོན་འདིའི་སྐོར་
ཕ་ཁུ་ཚོས་སྤྱི་ལ་བསམ་པའི་གྲོས་མོལ་དང་། མ་སྲུ་ཚོས་སྒེར་ལ་བསམ་པའི་གྲོས་མོལ་
གནང་དགོས་ཟེར་བ་ལྟ་བུར་སྤྱོད་པའོ།།
༢༠༢ ཕ་སྡུག་ལེའི་(ཁའི་)བུ་དེ། སྡུག་རྒྱུ་མེད། བཀས་བཀོད་རྒྱུད་འཛིན་གྱི་རིགས་རྒྱུད་
སྨྲ་བར་ངོ་རྒོལ་བྱེད་པ་ཞིག་ཡིན། ཕ་རྒན་གྱིས་སྡུག་སྣ་དགུ་མྱངས་པའི་བུ་དེ་ཆུང་དུས་
ནས་རང་མགོ་རང་ཐོན་དང་། དཀའ་སྤྱད་བཟོད་ཐུབ་པ་སོགས་དགེ་མཚན་དུ་མ་ལྡན་སྲིད་
ཟེར། སྐབས་རེ་རང་གི་ཚོད་དཔགས་དང་མི་མཐུན་པའི་ངོ་མཚར་འབྱུང་སྲིད་ཟེར་བ་ལྟ་
བུར་ཡང་སྤྱོད།།
༢༠༣ ཕ་མ་ཤི་ན། བུ་མི་འཚར། བུ་ཕྲུག་ལོ་ན་འཚར་ལོངས་དང་བསྟུན་ནས་ཐེག་ཚོད་ཀྱི་
ལས་འགན་སྤྲོད་དགོས་ཟེར་བའམ། སློབ་མ་དང་། ལས་རོགས་སོགས་གང་ཡིན་རུང་།
བབ་བསྟུན་གྱིས་བྱ་བ་གང་འོས་འགན་སྤྲད་དེ་བྱེད་འཇུག་དགོས། དེ་ལྟར་བྱས་ན་རིམ་
བཞིན་རང་རྐྱ་འཕེར་ཐུབ་པ་ལས། རྟག་པར་སློབ་ཁྲིད་རོགས་གསུམ་བྱེད་རྐྱང་བྱས་ན་
ནམ་ཡང་རང་མགོ་མི་ཐོན་ཟེར་བ་ལྟ་བུར་སྤྱོད་པ་ཡིན།།
༢༠༤ ཕ་མེད་པར་ཨ་ཁུར་རེ་དུས། ཚིག་སྙན་པ་རྣ་བར་མི་ཐོས། ཕ་མ་མེད་པའི་རྗེས་ལ་
མི་གཞན་དག་ལྟ་ཅི། ཨ་ཁུར་རེ་དུས་ཀྱང་ཚིག་སྙན་པོ་ཞིག་རྣ་བར་ཐོས་མི་ཐུབ་ཅེས་སྤྱི་
ཚོགས་ཀྱི་སྣང་ཚུལ་དེ་རིགས་བསྟན་ཏེ་མི་ལ་རེ་མི་དགོས་པའི་རང་མགོ་ཐོན་པ་ཞིག་བྱ་
དགོས་པར་བསྐུལ་མ་གཏོང་བའོ།།
༢༠༥ ཕ་བཟང་པོ། བུའི་སེག་རྡར། ཕ་འཇོན་པོ་དང་རྒོད་པོ་བྱུང་ན། མི་མང་པོ་དབང་དུ་
བསྒྱུར་ཅིང་འདུལ་ཐུབ་ཀྱང་། ཕ་ཤི་རྗེས་ཚང་མས་བུའི་ཐོག་ལ་སྡང་པོ་བྱས་ཏེ་འཁོན་ལན་
སློག་པ་སོགས་བུ་ལ་གཟན་པོ་ཡོང་བ་ཡིན་ཞེས་སྟོན་པའོ།།



འཁྱོག་བརྗོད་མེད་པར་བརྗོད་དོན་གསལ་བར་སྟོན་པ། 257
༢༠༦ ཕ་ཞིག་ལ་བུ་གཅིག་མེད་ན། བྱ་རྒོད་བོ་གཤོག་སྣེ་ཆད་འདྲ། རང་ཉིད་ལ་བུ་རྒྱུད་
མེད་ན། ཐབས་རྡུགས་པོ་ཞིག་ལ་བརྩི་སྲོལ་ཡོད་པ་དེ་ནི་བོད་རིགས་ཀྱི་ཡུལ་སྲོལ་ཞིག་
ཡིན་པ་མཚོན་གྱི་ཡོད།། (ཁམས་ཁུལ་)
༢༠༧ ཕུ་རུ་དགོན་པ་བཏབ་པ་ལས། མདའ་རུ་ཁ་མཆུ་འདུམ་བ་དགའ། འདི་ནི་གྱོད་གཞི་
ཆེན་པོར་བར་འདུམ་གནང་རོགས་ཟེར་སྐབས་སྤྱོད་པ་མང་ཞིང་། སྐབས་རེ་བར་འདུམ་
པས་གྱོད་ཡ་ཕན་ཚུན་ལ་སོ་སོས་བསམ་གཞིགས་ཀྱིས་འགྲིག་ཐབས་བྱ་དགོས་ཟེར་བའི་
སྐབས་སུ་སྤྱོད་པའང་ཐོས།
༢༠༨ ཐོ་ཁྱོ་གའི་ཁོག་པར། མདའ་ཤོང་མདུང་ཤོང་། དོན་ཆུང་ལ་མི་ཁྲོ་བ་དང་། ཕྲ་དོག་
ཆུང་གཟོན་སོགས་མི་བྱེད་པར་ཁོག་ཡངས་དཀྱེལ་ཆེ་དགོས་པ་ནི་ཕོ་ཁྱོ་གའི་མཚན་ཉིད་
ཡིན་ཞེས་ལྕག་འདེབས་བྱེད་སྐབས་སོགས་ལ་སྤྱོད་པ་ཡིན།།
༢༠༩ ཐོ་བ་རྒྱགས་ན་དཔའ་གཏམ་མང་། ཉི་མ་དྲོ་ན་སྟོང་གཏམ་མང་། སྤྱི་ཚོགས་ཐོག་མི་
མི་ཉུང་བ་ཞིག་གི་སྤྱོད་ཚུལ་ནི། གྲོད་པ་རྒྱགས་པ་དང༌། ཉི་མ་དྲོ་པོ་བྱུང་དུས་ཁ་བདེ་ལྕེ་
བདེ་བྱེད་པ་དེ་དག་ནི་ཅོལ་ཆུང་མཚོན་པ་ཡིན་པས་སྤང་བྱར་གདམས་པའོ།།
༢༡༠ ཐོ་ཟས་ནས་མི་ཕུང་། ཉལ་ནས་ཕུང་། འདི་ནི་སྒྱིད་ལུག་ལེ་ལོ་བྱེད་པ་དེ་རང་གིས་
རང་ཉིད་ཕུང་བའི་རྩ་བ་ཡིན་པས། ཧུར་ཐག་རྦད་ཐག་རྒྱུན་སྲིང་བྱས་ན་ལོངས་སྤྱོད་ཀྱིས་
ཕོངས་པ་ནམ་ཡང་ཡོང་མི་སྲིད་ཅེས་པ་ལྟ་བུར་སྤྱོད་པ་ཡིན།།
༢༡༡ ཕོ་རབ་གཅིག་གི་བློ་རྩེ་ལས། ཐོ་འབྲིང་གསུམ་གྱི་གྲོས་བསྡུར་ལྷག མི་གཅིག་གི་བློ་
རིག་ནི་ཇི་ལྟར་གསལ་ནའང་། དེ་ལ་རང་སྣང་གི་ཚད་བཀག་ཡོད་པས། བྱ་བ་སྒྲུབ་སྐབས་
མི་གཞན་ལ་གྲོས་བསྡུར་བྱས་ན་ཚད་བཀག་དེ་རིགས་སེལ་ཐུབ་པ་ཡིན་གཤིས། གྲོས་
འདྲི་བྱ་རྒྱུ་དེ་གལ་ཆེན་པོ་ཡིན་པ་སྟོན་པའོ།།



258 གཏམ་མཛོད་མེས་པོའི་ཞལ་རྒྱུན།
༢༡༢ ཕོ་རོག་ཤ་ཁྱེར་ལུང་པའི་ཕུ། སྤྲང་པོ་གཏམ་ཁྱེར་ལུང་པའི་མདའ། སྐད་ཆ་ནི་མི་གང་
དུ་མང་སར་ཁྱབ་འགྲོ་བ་ཞིག་ཡིན་པས། སྤྱི་ཚོགས་ཀྱི་གླེང་ཕྱོགས་བཟང་པོ་ཡོང་ཐབས་
ལ་དོ་སྣང་བྱ་དགོས། སྤྲང་པོ་ལ་ཟས་ནོར་གྱི་སྦྱིན་པ་ལེགས་ཉེས་ཇི་ཐོབ་དེས་ཁྱིམ་ཚང་
དེའི་སྙན་གྲགས་བཟང་ངན་ཇི་ཡོང་ལ་ཤུགས་རྐྱེན་ཐེབས་ཀྱི་ཡོད་ཟེར།།
༢༡༣ ཐོ་ལ་ངར་ཤ་མེད་ན། ཟན་གྱི་རྐྱལ་པ། འགྲན་རྩོད་ཀྱི་སེམས་ཤུགས་དང་། ཡང་རྩེ་
ལྷུར་ལེན་གྱི་སྙིང་སྟོབས་མེད་ན་མིའི་མཚན་ཉིད་ཚང་མེད་ཟེར་བ་ལྟ་བུ་ཡིན།།
༢༡༤ ཐོ་གསར་བློ་དང་ལ་ཁའི་དར། རླུང་ཕྱོགས་གར་ལྡང་བྱ་ལ་ལ། ལོ་གཞོན་ལ་སྤྱི་
ཚོགས་ཀྱི་ཉམས་མྱོང་མེད་པས། མི་གཞན་གྱིས་གང་བཤད་ཀྱི་རྗེས་སུ་རྒྱུགས་སླ་པོ་ཡོད་
ཅེས་བསྟན་ནས་རང་ཚུགས་ཀྱི་བློ་རྩ་བརྟན་པོ་ཞིག་འཛུགས་དགོས་པར་གདམས་པའོ།།
(ཨ་མདོ་）
༢༡༥ ཕྱུག་པོ་ནོར་གྱིས་མི་ཞོག །དབུལ་པོ་གྲོད་པས་མི་ཞོག མི་རྣམས་ལྟོ་གོས་འཚོ་
བའི་དོན་དུ་བྲེལ་བྲེལ་འཚུབ་འཚུབ་བྱེད་པ་འདྲ་མཚུངས་ལྟ་བུར་སྣང་ཡང་། དོན་དངོས་ལ་
མི་འདྲ་སྟེ་དབུལ་པོ་རྣམས་ནི་གྲོད་པ་ལྟོགས་པར་སྡོད་ཐབས་བྲལ་བས་ཁག་མེད་པ་དང་།
ཕྱུག་པོ་རྣམས་ནི་རྒྱུ་ནོར་ཇི་ཙམ་རག་ན་དེ་ཙམ་གྱིས་ཧམ་སེམས་ཇེ་ཆེར་གྱུར་ནས་སྨྱོ་བ་
ལྟར་རྒྱུག་པའི་དབྱེ་བ་བསྟན་པའོ།།
༢༡༦ ཕྱུག་པོ་གསོག་འདོད་ཟ་མི་ནུས། དབུལ་བོ་འུ་ཐུག་ལས་མི་བྱེད། སྤྱི་ཚོགས་ཐོག་
སྣང་ཚུལ་འགལ་བ་ཅན་འདི་ལྟ་བུའང་མཐོང་རྒྱུ་ཡོད་པ་ནི་ཡ་མཚན་མེད། འོན་ཀྱང་སོ་
སོར་རྒྱུ་མཚན་དམིགས་བསལ་ཅན་རེ་ལྡན་ཡོད་ཅེས་པའོ།།
༢༡༧ འཕྱ་ཁ་ནང་ནས་བཏགས་ན། མི་ཁར་སངས་དུས་མེད། ནང་ཁུལ་ནས་དམའ་
འབེབས་ཡོངས་གྲགས་སུ་བྱ་མི་རུང་བ་མ་ཟད། དེ་ལས་ལྡོག་སྟེ་མིང་གྲགས་ལ་སྲུང་སྐྱོབ་
བྱ་དགོས་པར་བསྟན་པའོ།།



འཁྱོག་བརྗོད་མེད་པར་བརྗོད་དོན་གསལ་བར་སྟོན་པ། 259
༢༡ར བག་མ་རྟ་ཐོག་ནས་འགྱུར། བག་མ་སྟེ་མནའ་མ་ལ་ཟེར། གཉེན་སྒྲིག་ཕ་མས་བྱས་ཏེ་
གཏན་འཁེལ་ཡང་། བསྟེར་ས་དེ་ལས་དབང་དང་འབྱོར་པ་ཆེ་བ་ཞིག་རག་ན། ཁ་དན་རྒྱབ་
བསྒྱུར་གྱིས་འགྱུར་ལྡོག་གཏོང་བ་དེ་ལ་ཡུལ་སྲོལ་གྱི་མིང་སྦྱར་ནས་ལུགས་མཐུན་ཡིན་
ཁུལ་གྱི་དཔེ་ངན་ཞིག་ཡིན།།
༢༡༩ * བུ་བར་བ་དང་། ཞིང་ཐ་ཞིང་། བུ་རྒན་པ་གཙོ་ཆེ་བ་དང་། བུ་ཆུང་ཤོས་གཅེས་
པར་འཛིན་པའི་སྲོལ་ཡོད་པས་བུ་བར་པ་ལ་ཞིང་ཐ་ཞིང་ལྟར་མཐོང་ཆུང་བ་ཞིག་རང་
ཤུགས་ཀྱིས་ཡོང་གི་ཡོད་པར་ཟེར།།
༢༠༠ བུ་མ་སྨྱོ་ཙམ་དགོས། བུ་མོ་མ་ལྐུགས་ཙམ་དགོས། བུ་ནི་ཇི་ཙམ་གྱི་འཚུབ་པོ་དང་
རྒོད་པོ་ཡོད་ན་ལེགས་པར་བརྩི་བ་དང་། བུ་མོ་ནི་ཇི་ཙམ་གྱི་གཉོམ་ཆུང་དང་ཁ་ཉུང་བ་
ལེགས་པར་བརྩི་བའི་དགོས་འདུན་མཚོན་པ་འདི་ཐོག་ནས་ཕོ་མོ་འདྲ་མཉམ་མ་ཡིན་པའི་
གོམས་སྲོལ་ངན་པ་དེ་མཐོང་ཐུབ་པ་ཡིན།། །
༢༢༡ བུ་རང་དགའ། ཞིང་མིའི་དགའ། བུ་ཕྲུག་ནི་རང་གི་བུ་ཕྲུག་ལེགས་པ་མཐོང་བ་དང་།
ས་ཞིང་གི་ལོ་ཏོག་ནི་གང་ལྟར་གཞན་གྱི་ལོ་ཏོག་ལེགས་པ་ལྟ་བུ་མཐོང་བ་དེ་ནི་མི་རྣམས་
ཀྱི་ཆགས་སྡང་གི་འདོད་ཕྱོགས་མཚོན་པ་ཡིན་ཞེས་བསྟན་པའོ།།
༢༢༢ བུ་ཨེ་བཟང་བརྒྱ་སྡེའི་ཁ། འབབ་ཅི་ཡོད་ཁུག་མའི་ཞབས། མི་ཡག་ཉེས་བརྟག་དུས་
འབྲེལ་ཡོད་མང་ཚོགས་ཀྱི་བཤད་ཚུལ་ཉན་དགོས་པ་དང་། བྱ་བ་གང་བསྒྲུབས་པར་འབབ་
ཡོང་ཅི་འདྲ་ཡོད་པ་ནི་གཞན་ལ་འདྲི་མི་དགོས་པར་དངུལ་ཁུག་གི་ནང་དུ་བལྟ་དགོས་
ཞེས་བརྟག་བྱ་མི་འདྲ་བར་བརྟག་ཐབས་ཀྱང་མི་འདྲ་བ་བརྒྱུད་དགོས་པར་བསྟན་པའོ།།
༢༢༣ བྱ་གདང་འཛེགས་ཀྱི་ཡར་ལྟ་མེད་བར། ཞི་མི་སྐས་འབབ་ཀྱི་མར་ལྟ། ཀུན་སྤྱོད་
བཟང་པོར་མིག་ལྟོས་ཡར་འདྲེན་མི་བྱེད་པར། མ་རབས་ཀྱི་སྤྱོད་ངན་ཡོད་ཚད་ལག་ལེན་
བྱེད་པ་ཟེར་བ་ལྟ་བུར་སྤྱོད་པ་ཡིན།།



260 གཏམ་མཛོད་མེས་པོའི་ཞལ་རྒྱུན།
༢༢༤ བྱ་མང་བྱུར་གྱི་སྣ་འདྲེན། ཁ་མང་གྱོད་ཀྱི་གཡབ་མོ། འདི་ནི་ད་ཆ་མི་རྣམས་ཀྱི་
བསམ་བློ་འདེམ་འཆིང་གི་ལྡོག་དཔེ་ཞིག་ཡིན་པར་ཐེ་ཚོམ་མེད་མོད། འོན་ཀྱང་གནས་
ཚུལ་དང་ཆ་རྐྱེན་ངེས་ཅན་ཞིག་གི་འོག་ཏུ་དཔྱད་གཞིར་བཟུང་ན་སྐབས་རེ་ཡ་མཚན་ཡང་
ཡོང་སྲིད་སྙམ།།
༢༢༥ བྱམས་སྐྱོང་ཐལ་ཆེས་ན། ཁོང་ཁྲོ་རྒྱུན་མི་འཆད། རང་གི་བུ་ཕྲུག་དང་སློབ་མ་
སོགས་བྱམས་ཐལ་ཤོར་ན་གཅེས་ལང་དུ་གྱུར་ནས་མཐར་ཐུག་སྲོལ་ལ་མི་ཚུད་པ་ཆགས་
ཏེ་ཁོང་ཁྲོ་རྒྱུན་མི་འཆད་པ་སློང་བའི་རྒྱུར་འགྲོ་བས་ཆུང་དུས་ནས་གཅེས་ཐལ་དུ་མ་ཤོར་
བ་བྱ་དགོས་ཞེས་བསྟན་པའོ།།
༢༢༦ བྱས་ན་བྱུང་ན་ཡོད་ན་གསུམ། དེ་གསུམ་གཏམ་གྱི་ཐ་མ་ཡིན། འདས་ཟིན་པའི་བྱ་
བར་ཕན་མེད་ཀྱི་ཕྱིར་བསམ་སྣ་ཚོགས་དྲན་གསོ་བྱས་ཏེ་བློ་འགྱོད་བྱེད་པ་ནི་ལས་ཀྱི་ཐ་
མ་ཡིན་པས་བྱ་མི་རུང་ཟེར་བ་བསྟན་པའོ།།
༢༢༧ བླ་མ་ལ་མི་ཤི་དགོས། དཔོན་པོ་ལ་གྱོད་གཞི་དགོས། བོད་རྙིང་པར་བླ་མ་ལ་མི་ཤི་
བྱུང་ན་འབུལ་བ་མང་པོ་ཡོང་བ་དང་། གྱོད་ཁ་མཆུ་བྱུང་ན་དཔོན་པོ་ཚོར་ཟ་རྒྱུའི་ལྐོག་རྔན་
ཆེན་པོ་རག་པ་བཅས་གོང་རིམ་དང་མི་མང་གི་སྐྱིད་སྡུག་རྦད་དེ་རྒྱབ་འགལ་ཡིན་པ་ཐེར་
འདོན་བྱེད་པའི་དམངས་གཏམ་རྣོ་ངར་ཅན་ཞིག་ཡིན།།
༢༢༨ བླུན་བོས་ནོར་ན་གཅིག་ནོར། མཁས་པས་ནོར་ན་བརྒྱ་ནོར། སྤྱིར་ན་བླུན་པོས་མི་
ཤེས་པས་ནོར་འཁྲུལ་མང་པོ་ཡོང་བ་དང་། མཁས་པས་མང་དུ་ཤེས་པས་ནོར་འཁྲུལ་མི་
ཡོང་བའམ་ཉུང་ངུ་ལས་མི་འོང་བར་བརྩི་མོད། དོན་དངོས་ལ་ངེས་པ་མེད་དེ། གལ་ཏེ་བླུན་
པོས་ནོར་ན་ཡང་ཁོ་རང་གི་བྱ་བ་གཅིག་གམ་ཆུང་རྩག་ཙམ་ཡིན་ཞིང་། གལ་སྲིད་མཁས་
པས་ནོར་ན་དེའི་རྗེས་སུ་འབྲངས་མཁན་མང་བས་ནོར་འཁྲུལ་བརྒྱ་ཕྲག་གམ། ཡང་ན་ནོར་
ཚབས་ཆེན་པོ་ཡོང་བ་ཡིན་པས་དེ་བས་གནོད་པ་ཆེ་བར་བསྟན་པ་ཡིན་ནོ།།



འཁྱོག་བརྗོད་མེད་པར་བརྗོད་དོན་གསལ་བར་སྟོན་པ། 261
༢༢༩ ཟློས་བྱེད་ཀ་བཀལ་ན་བྱེད་ཀ །སྒང་བོ་བཀལ་ན་སྒང་པོ། སྤྱི་ཚོགས་ཐོག་མི་དང་
བྱ་བ་གང་ཡིན་རུང་། ཕ་རོལ་པོའི་བསམ་སྤྱོད་ངོ་མ་གང་ཡིན་ལ་བསྟུན་ནས་དགོས་སར་
མ་ཆད་པ་དང་། མ་དགོས་སར་མ་ལྷག་པའི་སྤྱོད་ཚུལ་སྒྲིན་པོའི་བློ་རིག་དང་ལྡན་པ་ཞིག་
འཛིན་དགོས་པ་ལས། ལེགས་ཉེས་དང་བདེན་རྫུན་དབྱེ་བ་མ་ཕྱེ་བར་གཅིག་མཚུངས་ཀྱི་
རྣམ་འགྱུར་བཟུང་ན་མི་འགྲིག་པར་གདམས་པ་ཡིན་ནོ།། (གཙང་ཁུལ་)
༢༣༠ དབང་ཡོད་བ་ལ་ཇུས་མེད། ཇུས་ཡོད་པ་ལ་དབང་མེད། སྤྱི་ཚོགས་ཐོག་དབང་ཆ་
ཡོད་མཁན་ལ་ཤེས་ཡོན་དང་འཇོན་ཐང་མེད་པ་དང་། ཆ་རྒྱུས་དང་ཤེས་ཡོན་འཛོམས་
པའི་མི་ལ་དབང་ཆ་མེད་པའི་སྣང་ཚུལ་དེ་འདྲ་ནམ་ཡིན་ནའང་མཐོང་རྒྱུ་ཡོད། དེ་ནི་སྤྱི་པའི་
བྱ་གཞག་ལམ་དུ་མི་ལྷོངས་པའི་རྒྱུ་རྐྱེན་གལ་ཆེན་ཞིག་ཡིན་པར་བསྟན་པའོ།། །
༢༣༡ འབྲོག་པ་མིའི་བོང་བུ། རལ་པ་ཁྱིའི་གཞུ་གུ། བོད་རྙིང་པར་བྱང་ཐང་གི་འབྲོག་ལས་
བྱེད་མཁན་དཀའ་སྤྱད་འབད་འཐབ་བྱས་ཏེ་སྤྱི་ཚོགས་ཀྱི་རྒྱུ་ནོར་ཐོན་སྐྱེད་བྱེད་པ་པོ་ཚོར་
ཁྲེལ་མེད་མཐོང་ཆུང་དམའ་འབེབས་ཀྱི་བཤད་ཚུལ་ངན་པ་ཞིག་ཡིན།། ་
༢༣༠---༡ མ་ཁ་བདེ་ན། བུ་སྐུ་སྐྱེ་འཁྲུངས། ཨ་མས་རྨི་ལམ་དང་། ལྟས་རྟེན་འབྲེལ་མང་
པོ་བྱུང་ཚུལ་སོགས་ཤོད་མཁས་པོ་བྱེད་ཤེས་ན། བུ་དེ་བླ་མའི་སྐུ་སྐྱེ་འགྲོ་བ་ཡིན་ཞེས་
བོད་ཀྱི་བླ་སྤྲུལ་ངོས་འཛིན་གྱི་ལམ་སྲོལ་ལ་མོས་མཐུན་དང་ཡིད་ཆེས་མི་བྱེད་པ་མཚོན་
པར་བྱེད་པའི་གཏམ་དཔེ་ཁྱད་པར་བ་ཞིག་ཡིན།།
༢༣4---མ་ཉེས་པའི་ནམ་མཐའ་ནས་གསལ་ཡོང་། རྒྱུ་རྐྱེན་སྣ་ཚོགས་ལ་བརྟེན་རེ་
ཞིག་མ་ཉེས་ཁག་གཡོགས་ཀྱི་ཆག་སྒོ་འཕྲད་སྐབས་རང་ཉིད་ལ་ཉེས་པ་མེད་པའི་རྣམ་
འགྱུར་གསལ་བྱེད་དུ་སྤྱོད་པ་མང་ཞིང་། སྐབས་རེ་གཉེན་གྲོགས་ཀྱིས་སེམས་གསོ་གཏོང་
བ་ལ་སྤྱོད་སྲོལ་ཡང་ཡོད།།



262 གཏམ་མཛོད་མེས་པོའི་ཞལ་རྒྱུན།
༢༣༣ མ་བྱམས་པ་དྲིན་ཆེ། མ་ཞིམ་པ་ཐོག་ཆུང་། བྱིས་པ་ཆུང་དུས་གཅེས་ལང་དུ་མ་
ཤོར་བའི་གསོ་སྐྱོང་བདག་གཉེར་བྱེད་སྟངས་དེ་རིགས་ཀྱི་འབྲས་བུ་བཟང་པོ་ཐོན་ཞེས་
པར་སྤྱོད་པ་ཡིན་ཞིང་། བྱམས་པོ་ཚད་བརྒལ་གྱིས་གཅེས་ལང་དུ་གཏོང་བ་ནི་དོན་ལ་དྲིན་
ཆུང་ཡིན་ཞེས་སྟོན་པའོ།།
༢༣༤ མ་མེད་པར་ཨ་ནེར་རེ་དུས། ཟས་ཞིམ་པ་ཁ་ལ་མི་རག ཨ་མ་མེད་པར་མི་གཞན་
ལ་རེ་དགོས་བྱུང་ན། རང་གི་ཨ་ནེ་ཡིན་རུང་། ཟས་ཞིམ་པོ་ཕོར་པ་གང་ཙམ་ཡང་ཁ་ལ་
རག་མི་ཐུབ་ཅེས་རང་མགོ་རང་ཐོན་བྱེད་མ་ཐུབ་ན་མི་ལ་རེ་རྒྱུ་ནི་ཀ་མེད་འུ་ཐུག་ཡིན་
ཞེས་བསྟན་པའོ།།
༢༣༥ མ་འགྱུར་ན་བློ་མིན། མ་ཁུག་ན་སེམས་མིན། མིའི་བློ་དང་སེམས་ནི། བེམ་དངོས་
གཞན་དང་མི་འདྲ་བར་ཕྱི་ཡུལ་ལ་བརྟེན་ནས་རང་བཞིན་གྱི་འགྱུར་བ་དང་། རང་རྟོགས་
ཡོང་ཐུབ་པ་ནི་དེའི་ཁྱད་ཆོས་ཡིན་ཞེས་བསྟན་ནས་དུས་ལས་མི་ཡོལ་བའི་ངང་རེངས་
པོར་མི་འགྱུར་བ་ཞིག་བྱ་དགོས་པའི་བསྐུལ་མ་གཏོང་བ་ལ་སྤྱོད་པ་ཡིན།།
༢༣༦ མ་ཤེས་ཤེས་ཁུལ་བྱེད་པ་མཚང་ཡིན། ཤེས་ནས་ཁོང་དུ་སྦེད་ན་སྐྱོན་ཡིན། སྤྱི་
ཚོགས་ཐོག་མི་ཁག་ཅིག་མ་ཤེས་ཤེས་ཁུལ་དང་། མ་ཡིན་ཡིན་ཁུལ་བྱེད་མཁན་ཡོད་པ་
དེ་ཚོ་ནི་རང་མཚང་རང་གིས་སྟོན་པ་ཞིག་ཡིན་པ་དང་། ཡང་མི་ལ་ལ་ཤེས་ཀྱང་ཁོག་པར་
སྦས་ནས་སྡོད་པ་དེའང་སྐྱོན་ཡིན་པས་དེ་གཉིས་ཀ་བྱ་མི་རུང་བར་བསྟན་པའོ།། །
༢༣༧ * མི་སྐྱོན་གྲམ་པའི་རྡོ་འདྲ། རང་སྐྱོན་རི་བོང་རྭ་འདྲ། མི་སུ་ཡིན་རུང་མི་གཞན་གྱི་
སྐྱོན་ཆ་ཆེ་ཆུང་མང་པོ་མཐོང་བ་ལས། རང་ཉིད་ཀྱི་སྐྱོན་ཆ་ཆུང་ངུ་ཕར་བཞག་ཆེན་པོ་ཡང་
མཐོང་མི་ཐུབ་པ་ཡིན་པས་ཚུལ་དེ་རྟོགས་པ་བྱས་ཏེ་རང་སྐྱོན་ལ་ཞིབ་བཤེར་མང་ཙམ་བྱ་
དགོས་པ་ཤུགས་ལ་བསྟན་པའོ།།



འཁྱོག་བརྗོད་མེད་པར་བརྗོད་དོན་གསལ་བར་སྟོན་པ། 263
༢༣༨ མི་གོ་མེད་ཅིག་ལ་ཤོད་པ་ལས། ལས་དཀའ་མོ་གཅིག་ལ་འབད་ན་དགའ། བསླབ་
བྱ་ཇི་ཙམ་བྱས་ནའང་དྲག་སྐྱེད་མི་ཐོན་པའི་མི་ལ་འུ་ཐུག་ནས་ཐ་ཚིག་སྒྲོག་པ་ལྟ་བུའི་
སྐབས་སྤྱོད་པའང་ཐོས། (ཨ་མདོ་ཁུལ་)
༢༣༩ མི་རྒན་རྟ་རྒན་ཁྱི་རྒན་གསུམ། བྱས་པ་ཆེ་ཡང་ཀུན་གྱིས་སྡང་། འདི་ཡང་སྤྱི་ཚོགས་
ཀྱི་སྣང་ཚུལ་ལ་མ་རངས་པའི་སྡོམ་ཚིག་ཅིག་ཡིན་ཞིང་། ད་དུང་དེའི་ལྡོག་ཟླར། “ཨ་ཉོག་
རྟེའུ་ཁྱི་ཆུང་གསུམ། བྱུང་བ་མེད་ཀྱང་ཀུན་གྱིས་བྱམས་” ཞེས་པའང་བརྗོད་སྲོལ་ཡོད།།
(ཁམས་ཁུལ་)
༢༤༠ མི་རྒྱུ་ཟ་བར། ལྕགས་ཀྱི་འགྲམ་སོ་དགོས། མི་གཞན་གྱི་རྒྱུ་ནོར་བག་མེད་དུ་ཧམ་ཟ་
བྱེད་པ་ནི་རྩ་བ་ནས་མི་འོས་པར་སྟོན་པ་སྟེ། གལ་ཏེ་ལྕགས་ཀྱི་འགྲམ་སོ་མེད་ན་ཕོ་བར་
འཇུ་ཐུབ་ཐབས་རྩ་བ་ནས་མེད་ཅེས་སྟིང་ཚིག་སྨྲ་བའོ།།
༢༤༡ * མི་ངན་པའི་དྲི་མ། ཤིང་རློན་པའི་དུ་བ། མི་ངན་པའི་སྤྱོད་ངན་གྱི་དྲི་མ་ནི། ཤིང་
རློན་པའི་དུ་བ་བཞིན་དུ་ཁོ་རང་རྩ་མེད་མ་ཕྱིན་བར་དུ་སངས་ཐབས་མེད་ཅེས་མི་ངན་ལ་
ཡིད་ཆེས་མི་རུང་བར་གདམས་པའོ།།
༢༤༢ མི་ངན་ལ་བཟང་བཅའ་བ་ལས། ཁྱི་རྒན་ལ་ལྟོ་སྟེར་བ་དགའ། མི་ངན་པ་ལ་ཕན་
བཏགས་ན་ཕན་ལན་གནོད་པས་འཇལ་བ་མང་བར་བརྟེན། དེ་ལས་ཁྱི་རྒན་ལ་ལྟོ་ཞིག་
བསྟེར་ན་མཇུག་མ་རིལ་རིལ་བྱེད་པས་དེ་དགའ་ཞེས་མི་ངན་ལ་འབྲེལ་བ་བྱེད་མི་རུང་
བར་བསྟན་པའོ།། །
༢༤༣ མི་འཇམ་པོས་འདུལ། རང་རྩུབ་པོས་འདུལ། མི་གཞན་ལ་བསྟུན་ཐབས་ཀྱི་
མཐུན་པོ་ཡོང་བ་བྱ་དགོས་པ་དང་། རང་ཉིད་ལ་ནན་པོ་བྱས་ཏེ་དཀའ་སྤྱད་སྡུག་འཁུར་
ཐུབ་པའི་སྦྱོང་བརྡར་བྱ་དགོས་ཞེས་པ་འདི་འཇིག་རྟེན་ལུགས་ཀྱི་བསླབ་བྱ་དོན་སྙིང་
ལྡན་པ་ཞིག་གོ།



264 གཏམ་མཛོད་མེས་པོའི་ཞལ་རྒྱུན།
༢༤༤ མི་ཉན་པ་ལ་གྲོས་མ་འདེབས། མི་འཇོན་པ་ལ་ལས་མ་སྐུལ། མི་སོ་སོའི་ཤེས་ཡོན་
དང་འཇོན་ཐང་གི་ཚད་ལས་བརྒལ་བའི་ལས་ཀ་སྤྲད་ན། བྱེད་པ་པོ་ངལ་བ་མ་ཟད་བྱ་བ་
ཡང་ཡག་པོ་སྒྲུབ་མི་ཐུབ་ཞེས་པ་ལྟ་བུར་སྤྱོད་པ་མང་ཞིང་
། བཤད་ནས་མི་ཉན་མཁན་ལ་
སྤྱད་ཀྱང་ཆོག །
༢༤༥ མི་རྙིང་པ་དགའ། གོས་གསར་པ་དགའ། མི་ནི་འདྲིས་ཤིང་ཆ་རྒྱུས་ཡོད་པའི་རྙིང་
པ་རང་ལེགས་པ་དང་། གོས་ནི་གསར་པ་ཡང་ཞིང་དྲོ་ལ་བཀྲག་མདངས་དང་ལྡན་པ་
ཡིན་ཞེས་བསྟན་ནས། གཙོ་བོ་རྒྱུས་མེད་ཀྱི་མི་ལ་གསར་འགྲོགས་བྱ་རྒྱུར་དགའ་པོ་བྱེད་
མི་རུང་བ་དང་། འདྲིས་པའི་མི་ལ་གཞུང་དང་ཕྱི་ཐག་བྱ་དགོས་པ་ནི་བོད་མི་རིགས་ཀྱི་
གོམས་གཤིས་ཀུན་སྤྱོད་ཡིན་པར་གདམས་པའོ།།
༢༤༦ མི་ལྟོགས་ཀྱི་ཁོག་པར་མེ་འབར་ན། རྒྱལ་པོའི་ཁྲིམས་ལ་བག་མི་ཚ། མི་སེར་
དབུལ་པོ་རྣམས་ལྟོ་ཆས་བཟའ་རྒྱུ་མེད་པར་གྱུར་ན། ཡུལ་དེར་རྐུན་མ་དང་ཇག་པ་སོགས་
རྒྱལ་ཁྲིམས་ལས་འགལ་བའི་བྱ་ངན་ཐོན་ངེས་ཡིན་པ་དེ་ནི་གཡོལ་ཐབས་མེད་པའི་ངན་
འབྲས་ཤིག་ཡིན་ཞེས་པ་ལྟ་བུར་སྤྱོད་པ་ཡིན།།
༢༤༧ མི་དང་མི་འདྲ་ན། མི་གཡོག་སུས་རྒྱུག འདི་ནི་གཙོ་བོ་བོད་རྙིང་པར་བཀས་
བཀོད་རྒྱུད་འཛིན་རིམ་མང་ལམ་ལུགས་ཀྱི་དྲིལ་བསྒྲགས་ཀྱི་ཐོན་དངོས་ཤིག་ཡིན་རུང་།
ཕྱོགས་གཞན་ཞིག་ནས་ཚན་རིག་དང་ཐོན་སྐྱེད་ཀྱི་ལག་རྩལ་སོགས་བྱང་ཚད་མི་འདྲ་བར་
ཡོང་འབབ་ཀྱང་དེ་བཞིན་ཧེ་བག་ཇེ་ཆེར་འགྲོ་བའི་དོན་དངོས་དང་སྦྱར་ན་རྒྱུ་མཚན་ལྡན་
པ་ཞིག་ཡིན་ནོ།།
༢༤༨ མི་དང་ཞིང་ལ། སྐྱེ་ཁུངས་དགོས། འདི་ནི་བཀས་བཀོད་རྒྱུད་འཛིན་གྱི་རིགས་རྒྱུད་
མཆོག་དམན་སྨྲ་བའི་བཤད་ཚུལ་ཞིག་ཡིན་ཞིང་། འོན་ཀྱང་ཁྱིམ་ཚང་གི་མིག་ལྟོས་གོམས་
སྲོལ་དང་། ཕ་མའི་ཀུན་སྤྱོད་ཀྱི་བསླབ་བྱ་སོགས་ལེགས་ཉེས་ལས་བྱིས་པ་རྣམས་ཀྱི་
བསམ་སྤྱོད་ལ་ཤུགས་རྐྱེན་ཆེན་པོ་ཐེབས་ངེས་པ་དེ་ནི་དངོས་ཡོད་དོ།།



འཁྱོག་བརྗོད་མེད་པར་བརྗོད་དོན་གསལ་བར་སྟོན་པ། 265
༢༤༩ མི་བདེན་པ་མི་བྲིན། ཁྲམ་པ་བྲིན། སྤྱི་ཚོགས་ཀྱི་སྲོལ་ལུགས་བཟང་པོ་འཆོལ་བའི་
དུས་སྐབས་སུ་འདི་ལྟར་འབྱུང་བ་ཡིན་མོད། འོན་ཀྱང་འཕྲལ་སེལ་གྱི་དགོས་པ་ཙམ་ལ་
བལྟས་ནས་ཐ་ཤལ་གྱི་སྤྱོད་ཚུལ་རིགས་ནམ་ཡང་འཛིན་མི་རུང་ཞེས་གདམས་པའོ།།
༢༥༠ མི་འདྲ་འདྲ་ཡོད་ན་དགོད་ཁ་སློང་། ཟོག་འདྲ་འདྲ་ཡོད་ན་ཁ་མཆུ་སློང་། མི་གདོང་
དབྱིབས་དང་གཟུགས་སྟོབས་སོགས་ཧ་ཅང་འདྲ་བ་གཉིས་མཐོང་ན་ཚང་མ་གད་མོ་ཤོར་
བའི་རྒྱུར་འགྲོ་བ་དང་། སྒོ་ཕྱུགས་གཟུགས་སྟོབས་དང་སྤུ་ཁ་ཧ་ཅང་འདྲ་བ་གཉིས་ཡོད་ན།
གཅིག་བརླག་གཏོར་སོགས་བྱུང་དུས་བདག་པོ་གཉིས་ཁ་མཆུ་སློང་བའི་རྒྱུར་འགྲོ་བ་ཡིན་
ཞེས་ཟེར་བ་ཡིན།། (འབྲོག་ཁུལ་)
༢༥༡ མི་འདྲིས་ན་སྐྱོན་མཐོང་། ཕྱུགས་འདྲིས་ན་དྲི་ཞིམ། མི་འགྲོགས་ཡུན་རིང་ན་ཕན་
ཚུན་གྱི་སྐྱོན་མཚང་བསྔོགས་ནས་གནོད་པ་སྐྱེལ་རེས་བྱེད་པ་དེ་ནི། དུད་འགྲོ་ལས་ཀྱང་
ཞན་པའི་ཀུན་སྤྱོད་ངན་པ་ཞིག་ཡིན་པར་སྟོན་པ་ཡིན། འོན་ཀྱང་ཚང་མ་དེ་འདྲ་མ་ཡིན་
པ་ནི་”མི་རྙིང་པ་དགའ་” ཟེར་བ་སོགས་ཀྱི་གཏམ་དཔེ་གཞན་མང་པོ་ལས་མཚོན་པ་
ལྟར་སྤྱི་ཚོགས་ཐོག་མི་མི་འདྲ་བ་སྣ་ཚོགས་ཡོད་པའི་འཚོ་བ་དངོས་གསོན་ཉམས་ལྡན་
པ་བསྟན་པའོ།།
༢༥༢ མི་རྣམ་རྟོག་ཅན་ལ། འདྲེ་རྒུ་འཁོར། གཟའ་ཚེས་སྐར་མ་སོགས་དང་། རྟགས་
རྟེན་འབྲེལ། ལྷ་འདྲེ་ཕན་གནོད་སོགས་ལ་དོགས་པ་དང་རྣམ་རྟོག་མང་པོ་བྱེད་མཁན་ལ།
སེམས་དོགས་རྗེས་འབྲེལ་གྱི་ལྟས་དང་འདྲེ་སོགས་ཚང་མ་འཁོར་ཡོང་བ་ཡིན་པས་བློ་
དོགས་མང་པོ་བྱ་མི་རུང་ཟེར་བ་ལ་སྤྱོད་པ་ཡིན།།
༢༥༣ མི་མང་གི་ཁ་དེ་དུག །མི་མང་གི་ལག་དེ་གསེར། མི་མང་པོར་ལྟོ་སྟེར་དགོས་བྱུང་
ན་འདང་ཚོད་ཀྱིས་མི་འདང་བར་འགྲོ་སྒོ་ཆེན་པོ་ཡིན་པ་དང་། མི་མང་པོའི་ལག་པ་བསྒུལ་
ན་བྱ་གཞག་རིན་ཐང་ཅན་བསྐྲུན་ཐུབ་པར་བསྟན་ཞིང་། ཡང་ལ་ལས་མི་མང་གི་ཁ་ནི་



266 གཏམ་མཛོད་མེས་པོའི་ཞལ་རྒྱུན།
གཅིག་གྱུར་ཡོང་མི་ཐུབ་ལ། གླེང་ཕྱོགས་མི་འདྲ་བ་མང་པོ་ཐོན་པ་དེར་ཟེར་བ་ཡིན་ཞེས་
འགྲེལ་མཁན་ཡང་ཐོས།།
༢༥༤ མི་འུ་ཐུག་ནས་ལྷ་ལ་དྲིས། ལྷ་འུ་ཐུག་ནས་རྫུན་བཤད། བོད་རྙིང་པར་བྱ་བ་ཆེ་ཕྲ་
གང་ཅི་མི་ཁོག་ཏུ་ལྷ་ཞུགས་པར་ལུང་བསྟན་ཞུ་སྲོལ་ཡོད། ལུང་བསྟན་ཟེར་བ་འོལ་ཚོད་
ཀྱིས་བཤད་སྟབས་དོན་དང་མཐུན་དཀའ་བར་མི་རྣམས་ཀྱིས་ཟུར་ཟ་བྱེད་པའི་ཐེར་འདོན་
ཞིག་ཡིན།། །
༢༥༥ མི་ཡི་ཁྲ་ཁྲ་ཁོག་ལ་ཡོད། ཟོག་གི་ཁྲ་ཁྲ་ཕྱི་ལ་ཡོད། ཕྱུགས་ཟོག་གི་སྤུ་ཁ་ཁྲ་ཁྲ་
ཇི་ལྟར་ཡིན་པ་ཕྱི་ལ་ཡོད་པས་མིག་གིས་མཐོང་ཐུབ་ན་ཡང་། མི་ཡི་བསམ་ཚུལ་བཟང་
ངན་ཅི་འདྲ་ཡིན་པ་དེ་ཁོག་ནང་དུ་ཡོད་པས་མིག་གིས་མཐོང་མི་ཐུབ་ཅེས་མིའི་ཕྱིའི་རྣམ་
འགྱུར་དང་ཁ་མཁས་ཚིག་སྙན་ཙམ་ལ་ཡིད་རྟོན་མི་རུང་བར་ལག་ལེན་ངོ་མ་བརྒྱུད་ནས་
ཤེས་རྟོགས་བྱ་དགོས་ཞེས་གདམས་པའོ།།
༢༥༦ མི་རིག་ན་སྒང་ལ་བུད། མི་ཤེས་ན་རྒན་ལ་དྲིས། མིག་གིས་མཐོང་མི་ཐུབ་ན་མཐོ་
སར་འཛེགས་ནས་ལྟོས། དོན་གནས་རང་གིས་མ་ཤེས་ན་རྒན་རབས་རྒྱུས་ལྡན་ཚོ་ལ་
སྐད་ཆ་དྲིས་ཞེས་པ་སྟེ་རང་བསམ་བདེན་རློམས་མ་བྱས་པར་ཤེས་ལྡན་གཞན་ལ་འདྲི་
དགོས་པར་གདམས་པ་ཡིན།། (ཨ་མདོ་ཁུལ་)
༢༥༧ མི་ལ་ངོ་ཚ་མེད་ན་ཁྱི་ཡིན། ཁྱི་ལ་རྔ་མ་མེད་ན་འདྲེ་ཡིན། མི་ལ་ངོ་ཚ་མེད་ན་མིའི་
མཚན་ཉིད་མ་ཚང་བས་ཁྱི་ལ་མ་གཏོགས་བརྩི་རྒྱུ་མེད་ཅེས་པ་གཙོ་བོའི་བརྗོད་དོན་ཡིན་
ཞིང་། གལ་ཏེ་ཁྱི་དེ་ལ་རྔ་མ་མི་འདུག་ཟེར་ན་དེ་ནི་གདོན་འདྲེ་ཡིན་ཞེས་ཁྱི་ལས་ཀྱང་འོད་
པར་སྨད་པ་ཡིན་ནོ།།
༢༥༨ མི་ལ་ཉོག་སྦྱོར། ཕྱུགས་ལ་མུག་སྦྱོར། མི་ལ་ཟས་གཤོམ་སྐབས་ལྟོ་ཆས་ཕོན་ཆེན་
པོ་དུས་གཅིག་ཏུ་སྦྱར་བ་ན་མི་རྣམས་ཞེ་ཁ་ལོག་སྟེ་མང་པོ་ཟ་མི་ཐུབ། ཕྱུགས་རིགས་ལ་



འཁྱོག་བརྗོད་མེད་པར་བརྗོད་དོན་གསལ་བར་སྟོན་པ། 267
ལྟོ་སྟེར་སྐབས་ཉུང་ཟད་ཙམ་བྱིན་པ་ན་མངའ་མ་ངོམས་པར་ཟ་འདོད་མེད་པ་ཆགས་འགྲོ་
བ་ཡིན་ཞེས་བསྟན་ནས་དོན་ལ་ལྡོག་པ་སྟེ་མི་ཟས་ཉུང་ཙམ་སྟེན་དགོས་པ་དང་། ཕྱུགས་
ཟས་ནི་མང་ཙམ་སྟེར་དགོས་ཟེར།།
༢༥༩ མི་ལ་གནོད་པའི་གཏམ་སྤོངས། རང་ལ་གནོད་པའི་ཟས་སྤོངས། རང་གི་ལུས་
ལ་གནོད་པའི་ཟས་ངེས་པར་སྤོང་དགོས་པ་དཔེར་བཞག་སྟེ། མི་གཞན་གྱི་སེམས་ལ་
གནོད་པའི་སྐད་ཆ་ནི་དོ་སྣང་ཆེན་པོའི་སྒོ་ནས་སྤོང་བ་སྟེ་ཅི་ནས་ཀྱང་ཤོད་མི་རུང་ཞེས་
འདོམས་པའོ།།
༢༦༠ མི་ལ་མི་ཁྱད་འབུམ་འགྱུར། ལྕགས་དང་ཀོ་བར་བརྒྱད་ཅུ་ལྡབ། བཀས་བཀོད་རྒྱུད་
འཛིན་རིམ་མང་ལམ་ལུགས་ཀྱི་དྲིལ་བསྒྲགས་སུ་སྤྱོད་པ་ཞིག་ཡིན་ཞིང་། ལྕགས་དང་ཀོ་
བ་གཉིས་ཟད་ཚད་ནི་ཀོ་བ་བརྒྱད་ཅུ་ཟད་པའི་ཚད་ལ་ལྕགས་གཅིག་ཟད་པའི་ཁྱད་པར་
བརྩི་ཐུབ་ནའང་། མི་དང་མིའི་བར་ཁྱད་ནི་བརྗོད་ཀྱིས་མི་ལང་བ་ཡོད་ཟེར་རོ།།
༢༦༡ མི་ལ་འཕྱ་གསུམ་འཕྱ་བ་ལ། རང་ལ་འཛོམས་གསུམ་འཛོམས་པ་དགོས། མི་གཞན་
ལ་འདི་མ་འགྲིག །དེ་མི་ལེགས་ཟེར་བ་སོགས་སྨད་བཤད་མང་པོ་བྱེད་མཁན་ལ་དེ་ལྟར་
མི་བྱེད་པར་འདོམས་ཆེད། དང་ཐོག་རང་སོ་སོར་སྐྱོན་དེ་དང་འདི་སོགས་ཡོད་མེད་ལ་
ཞིབ་བཤེར་བྱ་དགོས་ཟེར་བ་ལྟ་བུར་སྤྱོད་པའམ། ཡང་ན་གཞན་གྱིས་འཕྱ་བར་ཐད་ཀར་
ལན་དུ་སྤྱོད་པའང་ཡོད།།
༢༦༢ མི་སེམས་འཛིན་ན་ཁབ་དང་སྐུད་པ། མི་སེམས་གསོད་ན་ཚིག་ཀ་སྐམ་པོ། མིའི་
སེམས་ཀྱི་ཚོར་བ་ནི་ཧ་ཅང་རྣོ་བ་ཡིན་པས། དངོས་པོ་ཕྲ་མོ་ཁབ་སྐུད་གཡར་བ་ཙམ་གྱིས་
ཕན་བཏགས་ནའང་སེམས་འགུག་ནུས་པ་ཡིན་ཞིང་། དེ་བཞིན་རྣམ་འགྱུར་ངན་པའི་ཚིག་
ཀ་སྐམ་པོ་ཙམ་གྱིས་ཀྱང་མི་སེམས་རྦད་དེ་གསོད་ཐུབ་ཅེས་བསྟན་ནས། མི་ལ་མཐུན་
སྦྱོར་གྱི་འགྲོགས་ཐབས་ཤེས་པར་བྱ་རྒྱུ་དེ་གལ་ཆེན་པོ་ཡིན་པར་བསྟན་པའོ།།



268 གཏམ་མཛོད་མེས་པོའི་ཞལ་རྒྱུན།
༢༦༣ མིའི་རི་མོ་ནང་། སྟག་གི་རི་མོ་ཕྱི། མིའི་རིགས་ནི་སྲོག་ཆགས་གཞན་དག་དང་མི་
འདྲ་བར་ནང་གི་བློ་རིག་དང་། སྙིང་སྟོབས་སོགས་ལ་ཕྱིར་མི་མངོན་པའི་ཁྱད་པར་ཆེན་
པོ་ཡོད། དེར་བརྟེན་ཕྱི་ཚུལ་ཁོ་ནར་བལྟ་མི་རུང་བར་རྟོག་དཔྱོད་ཞིབ་མོར་བྱེད་དགོས་པ་
ལས། གྱ་ཚོམ་གྱི་སྤྱོད་ཚུལ་འཛིན་མི་འོས་པར་བསྟན་པའོ།།
༢༦༤ མིག་ལྟོས་ངན་པས། རྒྱལ་ཁམས་བརླག སྤྱི་ཚོགས་ཀྱི་སྒྲིག་སྲོལ་དང་། བདེ་
འཇགས། ཡར་རྒྱས་སོགས་ལ་གནོད་པའི་སྤྱོད་ངན་གྱི་རིགས་རྒྱ་ཡན་དུ་ཁྱབ་བཅུག་ན།
མཐའ་འབྲས་རང་གཞན་ཡོངས་ཀྱི་བདེ་རྩ་ལ་ཆག་སྒོ་ཆེན་པོ་ཡོང་ངེས་ཡིན་ཟེར་བ་ལྟ་
བུར་སྤྱོད་པ་ཡིན།།
༢༦༥ མིག་ལྡན་ཀུན་གྱིས་སྡུན་རིག །མཁས་པ་ཡིན་ན་གཞུག་རིག མདུན་དུ་ཡོད་པའམ།
སྔོན་ལ་བྱུང་ཟིན་པའི་བྱ་དངོས་ནི་མི་ཚང་མས་མཐོང་ཐུབ་པ་ཡིན་པས་དེ་ཤེས་པ་སླ་ཡང་
།
མཇུག་འབྲས་བཟང་ངན་ཇི་ཡོང་ཐོག་མ་ནས་ཤེས་ཐུབ་པ་དེ་ནི་དངོས་འབྲེལ་མཁས་པ་
ཡིན་ཞེས་བསྟན་པའོ།།
༢༦༦ མིས་བཤད་ཚད་ཀྱི་གཏམ་ལ་མ་ཉན། རྟ་གང་མཐོང་གི་རྒྱབ་ལ་མ་ཞོན། རྣ་བར་
ཐོས་ཚད་ཀྱི་སྐད་ཆར་ཡིད་ཆེས་བྱ་མི་རུང་བ་དང་། མིག་གིས་མཐོང་ཚད་ཀྱི་བྱ་བ་ལག་
ཏུ་མི་ལེན་པར་བསམ་གཞིགས་དང་། བརྟག་དཔྱད་ནན་པོ་བྱ་དགོས་ཞེས་གདམས་པའོ།།
༢༦༧ མོ་ངན་གྱི་ཁ་དང་། ཕོ་ངན་གྱི་ལག ཁྱིམ་ཚང་གི་རྩོད་གཞི་ཕལ་ཆེ་བ་ཁྱིམ་བདག་
མོའི་ཁ་ནས་ཚིག་ངན་ཐལ་བ་དང༌། ཁྱིམ་བདག་གིས་ལག་པ་བཏེགས་པ་ལས་བྱུང་བ་
ཞེས་བཟའ་མི་ཕོ་མོ་སོ་སོས་ཁ་དང་ལག་པ་འདེགས་རྒྱུར་སྔོན་འགོག་བྱེད་དགོས་པར་
གདམས་པའོ།།
༢༦༨ དམག་དང་སེར་བ་རྒྱང་གྲགས་ཆེ། དམག་འཁྲུག་དང་། སེར་བ་བབས་པ་སོགས་ཀྱི་
གནས་ཚུལ་དེ་རྒྱང་རིང་སར་འུར་གྲགས་ཆེན་པོ་ཡོང་ན་ཡང་། ས་གནས་དེ་རང་དུ་དེ་ཙམ་



འཁྱོག་བརྗོད་མེད་པར་བརྗོད་དོན་གསལ་བར་སྟོན་པ། 269
གྱི་ཚབས་ཆེ་བ་རང་བྱུང་མེད་ཅེས་མདོར་ན་ཐག་རིང་གི་སྦིར་གྲགས་དེ་དོན་དངོས་ལ་དེ་
ནང་བཞིན་ཡིན་པའི་ངེས་པ་མེད་པར་བསྟན་པའོ།།
༢༦༩ དམན་ས་བཟུང་ན་མཐོ་སར་སླེབས། མཐོ་སྙེག་འདོད་ན་དམའ་སར་ལྷུང་། འཇིག་
རྟེན་གྱི་བྱ་བ་ནི་མི་སོ་སོའི་འདོད་དོན་ལྟར་མི་འགྲུབ་པ་མ་ཟད། ལྡོག་ཕྱོགས་སུ་འགྱུར་བ་
མང་པོ་ཡོད་ཅེས་བསྟན་ནས་མི་སུ་ཡིན་རུང་མཐོ་འདོད་ཀྱི་ཧམ་སེམས་བྱ་རྒྱུ་མེད་པར་
རང་ཉིད་རང་རྟོགས་ཡོད་པ་ཞིག་བྱ་དགོས་ཞེས་གདམས་པའོ།།
༢༧༠ དམྱལ་བ་མ་མཐོང་ན། སངས་རྒྱས་ལ་ཡིད་མི་ཆེས། སྡུག་བསྔལ་དྲག་པོ་ཞིག་
དངོས་སུ་མ་མྱོང་ན། བདེ་སྐྱིད་ཆེན་པོ་ལ་ཡིད་ཆེས་སྐྱེ་མི་སྲིད་ཅེས་པ་ལྟ་བུར་སྤྱོད་པར་
སྣང་ཞིང་། ཚིག་ཟིན་ལས་དམྱལ་བ་དང་སངས་རྒྱས་ཞེས་པ་རྣམས་དངོས་སུ་མ་མཐོང་ན་
ཡིད་མི་ཆེས་ཟེར་བར་ཡང་སྤྱོད་པ་ཡིན།།
༢༧༡ རྨ་འོག་ཏུ་གཏམ་ཤི །རོ་འོག་ཏུ་རྨ་ཤི བོད་རྙིང་པའི་ཁྲིམས་སྲོལ་ཞིག་སྟེ། མི་
གཅིག་གིས་གཅིག་བརྡུངས་ཏེ་རྨ་བཟོས་ན། རྡུང་མཁན་ལ་བདེན་པ་ཡོད་ཀྱང་བརྩི་མེད་
དང༌། རྒྱག་རེས་བཏང་ནས་མི་གཅིག་བསད་། གསོད་མཁན་ཕྱོགས་ལ་རྨས་སྐྱོན་ཇི་ཙམ་
ཕོག་ནའང་བརྩི་མེད་ཡིན་ཞེས་པའོ།།
༢༧༢ སྨྱོན་པའི་སྣང་བ་དགུང་ལས་མཐོ། འཕུང་རྒན་བྱེད་རྒྱུ་གཞན་ལས་མང་། སྤྱི་
ཚོགས་ཐོག་མི་འོས་མི་འཚམ་པའི་སྣང་ཚུལ་བཟློག་ཏུ་མེད་པ་འདི་དང་འདི་འདྲ་བ་མང་
པོ་ཡོད་ཅེས་བསྟན་ནས་མི་རྣམས་ལ་ཚང་མས་རང་རྟོགས་ཀྱིས་དོ་སྣང་བྱ་དགོས་པར་
གདམས་པའོ།།
༢༧༣ གཙོ་ཨ་ཕ་ཆེ་ཡང་། གཞིས་ཨ་མ་གཙོ། བོད་རྙིང་པར་ཕོ་མཆོག་མོ་དམན་གྱི་ལྟ་བ་
ཤུགས་ཆེ་ཙམ་ཡོད་ཀྱང་། ཁྱིམ་ཚང་ནང་གི་བྱ་གཞག་རྣམས་ཨ་མས་གཙོ་བོ་བྱེད་པ་མང་
བས། ཕྱི་དོན་པ་ཕ་དང་། ནང་གི་དོན་རྣམས་ཨ་མར་བརྟེན་དགོས་པར་བསྟན་པའོ།།



270 གཏམ་མཛོད་མེས་པོའི་ཞལ་རྒྱུན།
༢༧༤ བཙན་པོའི་གཉའ་ཤིང་། ཉམ་ཆུང་གི་ཕ་མ། ཁྲིམས་དང་དཔོན་པོ་སོགས་ལ་ངོ་བསྟོད་
བྱེད་སྐབས་སྤྱོད་པའམ། ཡང་ན་དེ་གཉིས་ཀྱི་མཚན་ཉིད་ཤོད་སྐབས་སུ་སྤྱོད་པ་ཡིན།
༢༧༥ བཙན་རང་ཚོད་བཟུང་ན་མཐའ་བརྟན། བློ་རྒན་ལ་དྲིས་ན་ཕུགས་བརྟན། བྱ་བ་གང་
ལའང་ཚོད་འཛིན་མཁས་པ་དང་། བློ་འདྲི་གྲོས་བསྡུར་སོགས་བབ་ལྷིང་བརྟན་གསུམ་
འཛོམ་དགོས་པར་གདམས་པའོ།། （ཨ་མདོ་ཁུལ་)
༢༧༦ རྩོད་པ་རྒྱག་པར་ཁོག་པ་ཡངས་དགོས། གྱོད་གཞི་སོགས་ཐུག་སྐབས་བློ་ཆུང་
ང་རྒྱལ་གྱི་ཁ་ལན་ཚིག་རྩུབ་སོགས་སྨྲ་བ་མང་དྲགས་ན་སྐྱོན་དུ་འགྱུར་བས། བློ་རྒྱ་ཆེན་
པོས་ཕར་ཕྱོགས་ནས་གང་བཤད་རྣམས་ལེགས་པར་ཉན་ནས་འཕྲལ་ཕུགས་ཀྱི་དགེ་སྐྱོན་
རྣམས་བསམ་གཞིགས་ནན་ཏན་བྱས་ཏེ་དགོས་ངེས་ཀྱི་ལན་གནད་དུ་ཐིགས་པ་རྒྱག་
བདགོས་པར་གདམས་པའོ།།
༢༧༧ ཚེ་གང་སྐྱིད་མི་འདོད་ན། ཆུང་མ་ཉིས་འཛིན་འཚོལ། ཆུང་མ་ཆེ་ཆུང་གཉིས་མཉམ་
དུ་བསྟེན་ན་དུས་ནམ་ཡང་སྐྱིད་པའི་གོ་སྐབས་མི་ཡོང་བས་དེ་ལྟ་བུ་རང་སྡུག་རང་ཉོའི་བྱ་
བ་བྱེད་མི་རུང་ཞེས་ལྡོག་ཕྱོགས་ནས་བསྟན་པའོ།།
༢༧༨ ཚེས་བཅུ་རེ་ལ་ར་རེ་བསད། ཟངས་མདོག་དཔལ་རི་ར་རོས་བསྒྲུངས། ཚེས་བཅུར་
མིང་བཏགས་ནས་སེམས་ཅན་སྲོག་གཅོད་ཀྱིས་ཟ་རྒྱག་སྤྱོད་གསུམ་བྱེད་མཁན་ལ་ཐེར་
འདོན་བྱེད་པ་སྟེ་ཆོས་དང་ཆོས་མིན་དབྱེ་བ་འབྱེད་ཤེས་དགོས་ཞེས་གདམས་པའོ།།
༢༧༩ ཚོང་ཉེས་འདོད་ན། མི་རྒྱག་ཁ་ནས་མི་ཐོན། ཚོང་ཉེས་ཤོར་དུས་ཁེ་གྱོང་རྩིས་གཞི་
ལེགས་པར་མ་བསྐོར་བར་ཚོང་ཞོ་ལངས་ནས་ཁ་ནས་གང་ཐོན་ལ་རྒྱག་རྐྱང་བྱེད་མཁན་
ཡོད་ཅེས་ཚོང་རྒྱག་པར་ངེས་པར་དུ་ཁེ་བཟང་ཡོད་པ་ཞིག་བྱ་དགོས་པར་བསྟན་པའོ།།
༢༨༠ ཚོང་དང་བླ་མ་གང་བཟང་། ཚོང་རྒྱག་དུས་རིན་གོང་སུས་མཐོ་བ་སྤྲད་ཀྱང་དེ་ལ་
ཚོང་བ་དང་། བླ་མ་བསྟེན་དུས་བླ་མ་གང་ཞིག་བཟང་བ་ཡོད་རུང་དེ་ལ་བསྟེན་རྐྱང་བྱེད་པ་
དེ་གཉིས་ལ་ཚད་གཞི་གཞན་གང་ཡང་མེད་ཅེས་བསྟན་པའོ།།



འཁྱོག་བརྗོད་མེད་པར་བརྗོད་དོན་གསལ་བར་སྟོན་པ། 271
༢༨༡ ཚོང་སློག་ཚོང་གི་བཞི་ཟུར། བོད་རྙིང་པར་ཚོང་བརྒྱབ་ཟིན་ནས་དངོས་ཟོག་སྤྲོད་
ལེན་སོགས་ཚར་རྗེས་ཕྱོགས་གཅིག་གིས་ཚོང་སློག་རོགས་ཞེས་བཤད་ན། ཚོང་ཟོག་
རིན་གནད་ཀྱི་བཞི་ཟུར་གཅིག་སློག་རོགས་ཟེར་མཁན་གྱིས་གྱོང་འཁུར་ཏེ་ཕན་ཚུན་སོ་
སོའི་ཚོང་ཟོག་སྔར་མ་ལྟར་ཕྱིར་སློག་བྱེད་སྲོལ་ཡོད་པས་དེ་ལྟར་གྲགས།།
༢༨༢ འཛིང་མོ་ཐེངས་གསུམ་བརྒྱབ་ན། ཤག་པོ་སྙིང་འདྲ་ཆགས། འཁྲུག་འཛིང་བློ་ཐག་
ཆོད་པ་ཐེངས་ཁ་ཤས་བྱས་པའི་ནང་དུ་ཕན་ཚུན་བློ་མོས་བྱུང་བའི་གྲོགས་པོ་དེ་ནི་སྙིང་
གཅིག་ལྟ་བུ་ཆགས་ཐུབ་ཅེས་བསྟན་པའོ།། (འབྲོག་ཁུལ་)
༢༨༣ འཛུམ་མེར་མེར། པགས་པའི་འཐེན་ཕྱོགས། མི་གཞན་གྱིས་ཁ་ཡག་ངོ་ཡག་སྟོན་པ་
ཁོ་ནར་ཡིད་ཆེས་བྱ་རྒྱུ་མེད། ལག་ལེན་དང་བསམ་ཚུལ་ངོ་མ་རྟོགས་པ་བྱ་རྒྱུ་དེ་གལ་ཆེན་
པོ་ཡིན་ཟེར་བ་ལྟ་བུར་སྤྱོད་པ་ཡིན།།
༢༨༤ འཛོམས་ན་སྐྱིད་ཐེག་པ། དབུལ་ན་སྡུག་ཐེག་པ། སྐྱིད་སྡུག་ལེགས་ཉེས་ཅི་བྱུང་
ནའང་བཟོད་ཐུབ་པ་ཞིག་བྱ་དགོས་པ་ལས་ཅུང་ཟད་ཙམ་གྱིས་རང་གཤིས་འགྱུར་མི་འགྲོ་
བ་གཅིག་བྱ་དགོས་ཞེས་གདམས་པའོ།།
༢༨༥ རྫུ་ཆེ་བ། དཔོན་གྱི་ཡོན་ཏན། བོད་རྙིང་པར་བཀས་བཀོད་རྒྱུད་འཛིན་གྱི་དཔོན་པོ་
རྣམས་ལ་ཤེས་ཡོན་དང་། འཇོན་ཐང་གང་ཡང་མེད་སྟབས་ཆ་རྒྱུས་མེད་པའི་མིའི་སར་
སྐད་ཆ་མང་པོ་མི་ཤོད་པ་དང་། རྣམ་འགྱུར་གསལ་པོ་མི་སྟོན་པ་སོགས་སྤམ་རྫུ་གང་ཆེ་བྱ་
རྒྱུ་དེ་གལ་ཆེན་པོ་ཡིན་ཞེས་བསྟན་པའོ།།
༢༨༦ ཞག་གསུམ་ཨར་པོ་རྒྱག་པར། ལོ་གསུམ་བསམ་བློ་གཏོང་དགོས། ཨར་ལས་ནི་
ཕུགས་ཀྱི་ཡུན་གནས་བྱ་གཞག་ཅིག་ཡིན་པས་ལས་འགོ་མ་བཙུགས་གོང་ནས། ཁང་པའི་
ཕྱི་དབྱིབས་དང་ནང་གི་བཀོད་པ་གང་སར་དུས་ཡུན་རིང་པོའི་ནང་བསམ་གཞིགས་ཡང་
བསྐོར་བསྐྱར་བསྐོར་བྱས་ཏེ་ཨར་པོ་བརྒྱབ་ཟིན་པའི་བློ་འགྱོད་མི་ཡོང་བ་ཞིག་བྱ་དགོས་
ཞེས་གདམས་པའོ།།



272 གཏམ་མཛོད་མེས་པོའི་ཞལ་རྒྱུན།
༢༨༧ ཞེ་མ་མཐུན་ན། ཚིག་མི་མཐུན། ནང་བློ་སེམས་ཀྱི་ཞེན་ཕྱོགས་མ་མཐུན་ན། གཅིག་
མཐུན་གྱི་སྐད་ཆ་ཞིག་ཡོང་མི་སྲིད་ཅེས་བསྟན་པའོ།། (ཨ་མདོ་ཁུལ་)
བར༨ ཟ་རན་དུས་ཁྲུང་ཁྲུང་སྐེ་རིང་སྐྱོང་། ལས་རན་དུས་མི་བསྐྱོད་རྡོ་རྗེའི་སྐུ། མི་ལ་
ལ་བཟའ་རྒྱུ་གང་ཡོད་ཁོ་ནར་རྩོད་ཅིང་བཤེར་རྒྱག་པ་དང༌། ལས་ཀ་ཡོད་ན་གཡོལ་
ཐབས་སམ་ཡང་ན་བསྒུལ་བསྐྱོད་ཙམ་མི་བྱེད་མཁན་དེ་རིགས་ལ་ཟུར་ཟ་དང་ཐེར་
འདོན་བྱེད་པའོ།།
༢༨༩ ཟ་རོགས་ངན་པས། འཐུ་རོགས་བྱེད། ཟ་དུས་མཉམ་དུ་ཟོས་ཀྱང་། ཟོས་ཚར་ནས་
དེ་མི་ཞིམ་དང་འདི་མ་འགྲིག་ཅེས་འཕྱ་བའམ། ལྐོག་ཟ་མཉམ་དུ་བྱས་ནས་ཐེར་འདོན་བྱེད་
པ་ལྟ་བུ་སོགས་ལ་འཇུག་པ་ཡིན།།
༢༩༠ ཟ་ཨེ་ལོ་སྣ། གྱོན་ཨེ་ལོ་མིག བྱ་བ་གང་ཡང་མ་བྱས་གོང་ནས་བསམ་གཞིགས་
དང་བརྟག་དཔྱད་ལེགས་པར་བྱ་དགོས་ཟེར་བ་ལྟ་བུར་སྤྱད་ནའང་འགྲིག །(མདོ་
ཁམས་ཁུལ་）
༢༩༡ ཟས་ཆེན་ཟོས་པའི་གཅོང་ཅན། མི་གཞན་གྱི་ལག་ནས་རྒྱུ་རྔན་ཆེན་པོ་ཟོས་ཚར་
བའི་རྗེས་སུ་མི་དེས་ཁྲིམས་མེད་ལུགས་མེད་ཇི་ལྟར་བྱས་ནའང་། རང་ཉིད་ཀྱིས་ལྐོག་རྔན་
ཟོས་པར་བརྟེན་ཁ་གྲག་མི་ཐུབ་པར་མཐོང་ཡང་མ་མཐོང་བ་ལྟ་བུར་མི་འཇོག་ཀ་མེད་བྱེད་
མཁན་དེ་རིགས་ལ་སྤྱོད་པ་ཡིན།།
༢༩༢ ཟས་ཐོག་འཁེལ་ན་ཁམ་གང་ཟོ། ལས་ཐོག་འཁེལ་ན་ཁྱེམ་གང་ལས། ཡུལ་སྲོལ་
ལྟར་ཟ་མ་ཟ་སར་སླེབས་ན་ཟ་མི་དགོས་རུང་ཁམ་གང་ཟ་ཚུལ་བྱེད་དགོས་པ་དང་། ལས་
ཀ་བྱེད་སར་སླེབས་ན་ལས་རོགས་མི་དགོས་ཀྱང་ས་སྦྱག་མ་ཁ་ཤས་དབྱུགས་དགོས་
ཞེས་ཡུལ་མི་ཁྱིམ་མཚེས་འཆམ་མཐུན་གྱི་ཀུན་སྤྱོད་ལ་བརྩི་སྲུང་ནན་པོ་བྱ་དགོས་པར་
བསྟན་པའོ།། (ཨ་མདོ་ཁུལ་)



འཁྱོག་བརྗོད་མེད་པར་བརྗོད་དོན་གསལ་བར་སྟོན་པ། 273
༢༩༣ ཟས་ཞིམ་པོ་ལྟོ་ཐེངས་གཅིག །གཏམ་མི་ཁ་བསྐལ་པ་སྟོང་། མི་གཞན་གྱི་བསླུ་བྲིད་
དབང་དུ་གྱུར་ན་བཟའ་རྒྱུ་ཕྲན་བུ་ཞིག་གིས་ཞབས་འདྲེན་མི་རབས་ནས་མི་རབས་བར་
མི་དག་པ་ཞིག་བཟོས་ཡོང་ཟེར་བ་ལྟ་བུར་སྤྱོད་པར་སྣང་ཞིང་། མདོར་ན་ལྟོགས་སླ་ཚ་པོ་
དང་། ཁ་སྙན་ཚིག་སྙན་ལ་དགའ་པོ་བྱེད་མི་ཉན་ཞེས་པའི་དོན་ཡིན།། །
༢༩༤ ཟས་མི་ལག་བཞག་ན་ཇེ་ཉུང་། གཏམ་མི་ཁ་བརྒྱུད་ན་ཇེ་མང་། ཟས་མི་ལག་ཏུ་
བཞག་ན་ཚང་མས་ཁ་རེ་བྲོ་བ་བལྟ་བས་ཇེ་ཉུང་དུ་འགྲོ་ན་ཡང་། གཏམ་མི་གཞན་གྱི་ཁ་
བརྒྱུད་ན་ཚིག་སྣོན་རྒྱག་གིན་རྒྱག་གིན་ཇེ་མང་དུ་འགྲོ་བ་ཡིན་ཞེས་བསྟན་ནས། བཤད་
དགོས་དོན་མེད་པའི་སྐད་ཆ་སུ་ལའང་ཤོད་མི་རུང་བ་དེ་གཙོ་བོར་སྟོན་པ་ཡིན་ནོ།།
༢༩༥ ཟས་བཟའ་ཚང་འཚོགས་ན་ཚར། གཏམ་བཟའ་གྲོས་བྱས་ན་ལུས། ཟས་ཁྱིམ་མི་
འཛོམས་མ་ཐག་ཟོས་ཚར་འགྲོ་བ་ཡིན་རུང་། གཏམ་བཟའ་མི་མཉམ་གྲོས་བྱས་ན་ཕན་
ཚུན་དེ་མིན་འདི་ཡིན་ཞེས་ཤོད་བདེ་ཡོད་སྟབས་ཇི་ཙམ་བཤད་ཚེ་དེ་ཙམ་གྱི་ཕྱོགས་
འགལ་དུ་གྱུར་ནས་ཐག་ཆོད་མི་ཐུབ་ཅེས་བསྟན་ནས། དོན་ཆེན་ཡོད་ན་ཉེ་བ་རྒན་རབས་
དང་མཉམ་དུ་གྲོས་བསྡུར་བྱས་ན་ལེགས་ཞེས་པ་ལྟ་བུའོ།། （ཨ་མདོ་ཁུལ་)
༢༩༦ ཟས་སློང་ན་ཡ་རབས་མི་ལ་སློངས། ཡ་རབས་མི་དེ་ཟས་རྩིས་ཆུང་། མི་གཞན་ལ་
རེ་དགོས་ན་ཕ་རོལ་གྱི་བསམ་སྤྱོད་དང་བསྟུན་ནས་རེ་བ་བཅོལ་དགོས་པ་ལས། གནད་
དུ་མ་འཁེལ་ན་རང་ཉིད་ཁ་སྐྱེངས་དགོས་པ་ཞིག་མ་གཏོགས་མི་ཡོང་བས་བརྟག་དགོས་
པར་བསྟན་པ་ཡིན།། （ཨ་མདོ་ཁུལ་)
༢༩༧ ཟས་ལ་ངོ་ཡོད་པས་བྱིན། ནོར་ལ་དགྲ་ཡོད་པས་སྦ། ཟས་ཟ་དུས་ཉེ་འཁོར་ན་
མི་གང་ཡོད་བོས་ནས་བྱིན་དང་རང་ལ་ངོ་སོ་ཡོང་བ་ཡིན། འོན་ཀྱང་རྒྱུ་ནོར་རྩ་ཆེན་གྱི་
རིགས་ལ་དགྲ་ཡོད་པས་གཞན་ལ་མི་སྟོན་པར་གསང་དགོས་ཞེས་བསྟན་ནས་བྱ་དངོས་
གང་ལའང་རང་རང་གི་ཁྱད་ཆོས་དང་བསྟུན་ཤེས་དགོས་པ་ལས་ཚང་མ་གཅིག་པ་ལྟར་བྱ་
མི་རུང་བར་བསྟན་པའོ།།



274 གཏམ་མཛོད་མེས་པོའི་ཞལ་རྒྱུན།
-
༢༩༨ ཟིན་དཀའ་བ་དེ་ཚོད་ཡིན། ཐེག་དཀའ་བ་དེ་སྐྱིད་ཡིན། འདི་ནི་འགྲོ་བ་མིའི་རིགས་
ཀྱི་སྤྱིར་བཏང་གི་མཚན་ཉིད་ཙམ་བསྟན་ནས་སྤྱི་ཚོགས་ཀྱི་ཉམས་མྱོང་དང་། ཀུན་སྤྱོད་ཀྱི་
བློ་སྦྱོང་འཇལ་བྱེད་ཀྱི་ཚད་གཞི་ཞིག་ཡིན། གཙོ་བོ་ནི་བྱ་བ་གང་ལའང་རང་ཚོད་རང་གིས་
བཟུང་དགོས་པར་གདམས་པའོ།།
༢༩༩ གཟུ་པ་གྲལ་སྒྲིག་ས། གྱོད་པ་ངོ་བཤེར་ས། བདེན་རྫུན་གྱི་རྣམ་དབྱེ་འབྱེད་ས་འདི་
འདྲ་བར་སྐད་ཆ་ཡིན་ལ་མ་ཡིན་དང༌། སྔ་ཚིག་ཕྱི་འགལ་སོགས་ཤོད་ས་མིན་ཟེར་བ་ལྟ་
བུར་སྤྱོད་པ་ཡིན།། (འབྲོག་ཁུལ་)
༣༠༠ གཟུ་པ་ར་རྩག་ཅན་གྱིས་བཤད་པ་དེ། གྱོད་པ་གོས་སེར་ཅན་གྱིས་བཤིག་མི་ཆོག
འདུམ་པ་ཉམ་ཆུང་ཞིག་གིས་བཤད་པའི་གཏམ་ཡིན་ནའང་། གྱོད་ཡ་འབྱོར་ལྡན་ཡིན་རུང་
།
རྒྱབ་འགལ་བྱེད་མི་ཆོག་ཅེས་པ་སྟེ་གཟུའམ་འདུམ་བྱས་པའི་དོན་གནད་ནི་ཁྲིམས་དང་
འབྲེལ་བ་ཡོད་པ་ཞིག་ཡིན་པར་སྟོན་པའོ།། (འབྲོག་ཁུལ་)
༣༠༡ བཟང་པོ་དམའ་བབས་འདོད་ན། ངན་བའི་ཁ་ཡ་གྱིས། རང་ཉིད་སྤྱི་ཚོགས་ཐོག་གི་
ཆ་མཐོང་དང་མཚན་སྙན་བརླག་འདོད་ན། མི་མ་རབས་ཅན་གྱི་ཁ་ཡ་བྱས་ཏེ་ཚིག་རྩོད་
དང་འཛིང་མོ་གྱིས་ཞེས་དོན་ལ་མི་ཐ་ཤལ་ལ་ཡ་ལན་འདེགས་མི་རུང་བར་གདམས་པའོ།།
༣༠༢ བཟང་པོ་མིང་ཅན་མིན་ཡང་། ངན་པ་རྟགས་ཅན་ཞིག་མ་ཡིན། རང་ཉིད་སྤྱི་ཚོགས་
ཐོག་ཆ་འཇོག་དང་ཐོབ་ཐང་མི་དམན་ཙམ་ཡོད་ཅེས་པ་ལྟ་བུར་སྤྱོད་པ་ཡིན།།
༣༠༣ བཟང་བོས་ལས་བྱེད་སར། ངན་པས་ལྟད་མོ་ལྟ། ཚུལ་ལྡན་གྱི་མི་རྣམས་སྤྱི་ཕན་གྱི་
ལས་ཀ་བྱེད་སར། ཚུལ་མིན་གྱི་མི་རྣམས་ལག་མགོས་ལག་མགོ་བཟུང་ནས་ལྟད་མོ་བལྟ་
ཞེས་མི་བཟང་ངན་གྱི་དབྱེ་བ་སྤྱི་ཡི་བྱ་བར་རྣམ་འགྱུར་འཛིན་སྟངས་ལས་འབྱེད་ཐུབ་པར་
བསྟན་པའོ།།



འཁྱོག་བརྗོད་མེད་པར་བརྗོད་དོན་གསལ་བར་སྟོན་པ། 275
༣༠༤ བཟང་ལན་འཇལ་བར་ལོ་ཟླ། ངན་ལན་སློག་པར་ཞོགས་གང་། བཟང་པོར་བཟང་
ལན་འཇལ་ཐུབ་པ་ནི་ཧ་ཅང་གི་དཀའ་མོ་ཡིན་ན་ཡང་། ངན་པར་ངན་ལན་སློག་རྒྱུ་ནི་ལས་
སླ་པོ་ཡིན་ཞེས་དོན་ལ་བྱ་བ་བཟང་པོ་ནི་བསྒྲུབ་དཀའ་བ་དང་། ངན་པ་ནི་བདེ་བླག་གིས་
བསྒྲུབ་ཐུབ་པ་ཡིན་ཞེས་བསྟན་པའོ།།
༣༠༥ བཟའ་རྒྱུ་འཐུང་རྒྱུ་མང་ན་དགའ། ལབ་རྒྱུ་གླེང་རྒྱུ་ཉུང་ན་དགའ། ཚིག་ཟིན་ལྟར་
གོ་སླ་ཞིང་། རྣམ་ཀུན་ནས་གྲོགས་པོ་མང་ཙམ་སྒྲིག་པ་དང་། དོན་མེད་ཀྱི་སྐད་ཆ་མང་པོ་
མི་ཤོད་པ། ལྷག་པར་མི་གཞན་ལ་ཕོག་ཐུག་མི་གཏོང་བ་སོགས་སྤྱི་ཚོགས་ཀྱི་ཀུན་སྤྱོད་
བཟང་པོ་ལག་ལེན་དགོས་ཞེས་གདམས་པའོ།།
༣༠༦ བཟའ་ལས་གལ་ཏ་མགོ་འབྲེལ། བཟའ་རྒྱུ་མ་གཏོགས་ལས་རྒྱུར་བསམ་གཞིགས་
མ་བྱས་ན་མི་འགྲིག །དེ་གཉིས་ནི་ཁ་བྲལ་ཐབས་མེད་པ་ཞིག་ཡིན་ཟེར་བ་ལྟ་བུར་སྤྱོད་
པ་ཡིན།།
༣༠༧ བཟོ་པ་ཐིག་ལ་མ་འཛེམས། ཐིག་གིས་བཟོ་པ་མི་བསླུ། ཐིག་རྒྱག་དུས་ལས་རྙོག་
ཇི་ལྟར་ཆེ་ཡང་ངལ་དུབ་ལ་འཛེམས་མི་ཉན། ཐིག་ཚད་ཡང་དག་པ་བྱུང་ན་བཟོ་ལས་དེ་
ལེགས་འགྲུབ་ཡོང་ངེས་ཡིན་པ་ལྟར། བྱ་བ་གཞན་ལ་ཡང་ཐོག་མའི་འཆར་གཞིའམ་ཇུས་
འགོད་བྱེད་དུས་ཅ་སུན་ལ་མ་འཛེམས་པ་ཏན་ཏིག་བྱས་ན་མཐའ་འབྲས་ལེགས་པོ་ཡོང་
ངེས་ཟེར་བ་ལྟ་བུར་སྦྱར་ཡང་ཆོག །
༣༠༨ ཡ་རབས་ཁོག་པ་ཡངས། མ་རབས་སེམས་པ་ནག ཡ་རབས་མ་རབས་གཉིས་ཀྱི་
བསམ་བློའི་ཁྱད་ཆོས་བཤད་པ་སྟེ། མི་རྣམས་ལ་ཁོག་ཡངས་དཀྱེལ་ཆེ་བྱ་དགོས་པ་དང་།
སེམས་ངན་རྩ་བ་ནས་བྱ་མི་ཉན་པར་གདམས་པའོ།། (ཨ་མདོ་ཁུལ་）
༣༠༩ ཡ་རབས་མ་རབས་མ་ཤེས་ན། སྐྱིད་སྡུག་སྔ་ལག་འཇལ་དུས་ལྟོས། ཡ་རབས་དང་
མ་རབས་ཀྱི་སྤྱོད་པའི་ཁྱད་པར་ནི་སྐྱིད་སྡུག་སྔ་ལག་འཇལ་སྟངས་ལ་བརྟགས་ན་གསལ་



276 གཏམ་མཛོད་མེས་པོའི་ཞལ་རྒྱུན།
པོ་ཤེས་ཐུབ་ཅེས་མི་རྣམས་ལ་དྲིན་ལན་འཇལ་དུས་ལྡབ་འགྱུར་གྱིས་བཟང་བ་ཞིག་ལས།
ཞན་པ་བྱ་མི་རུང་ཞེས་གདམས་པའོ།། (ཨ་མདོ་ཁུལ་)
༣༡༠ ཡ་རབས་ཕྱག་དང་ཞེ་ས་མཁས། མ་རབས་གཉིད་དང་གྲོད་པ་ཆེ། སྤྱོད་པའི་
ཁྱད་པར་ལས་ཡ་རབས་དང་མ་རབས་བརྟག་པར་བཤད་དེ་མི་རྣམས་གུས་སྲོལ་
བཀུར་སྟི་སོགས་སྤྱི་ཚོགས་ཀྱི་ཀུན་སྤྱོད་བཟང་པོ་རྣམས་ལ་སྦྱང་གོམས་བྱ་དགོས་
པར་བསྟན་པའོ།། །
༣༡༡ ཡ་རབས་ངོ་ཚས་འཕུང་། མ་རབས་ཧམ་པས་འཕུང་། འཕུང་སྟངས་མི་འདྲ་བ་
གཉིས་བཤད་དེ། དགོས་ངེས་ཀྱི་སྐབས་སུ་ངོ་ཚ་ཆེ་དྲགས་པ་བྱ་རྒྱུ་མེད་པ་དང་། ཧམ་པ་
ནི་དུས་དང་རྣམ་པ་ཀུན་ཏུ་དེ་བས་བྱ་མི་རུང་བར་བསྟན་པའོ།།
༣༡༢ ཡང་ན་ཧོབ་སྟེ་བལྟས་པས་ཤེས། ཡང་ན་ཞག་གསུམ་གཤིབ་པས་ཤེས། མིའི་རང་
གཤིས་རྟོགས་ཐབས་བཤད་པ་སྟེ། ཚང་མ་གཅིག་ལྟར་མ་ཡིན་པས་གནས་ལུགས་དང་
བསྟུན་ནས་བརྟག་ཞིབ་བྱ་དགོས་པར་བསྟན་པའོ།།
༣༡༣ ཡུལ་ཆུ་འཐུང་ནས། ཡུལ་ཁྲིམས་འཁུར་དགོས། རྒྱལ་ཁབ་བམ་སྲིད་འཛིན་ས་
ཁོངས་སོགས་གང་དུ་གཏོགས་ན་ཡང་། ས་དེ་གའི་ཡུལ་སྲོལ་སྤྱི་ཁྲིམས་གང་ཡོད་པ་
རྣམས་སྲུང་བརྩི་ཞུ་དགོས་ཟེར་བ་ལྟ་བུར་སྤྱོད་པ་ཡིན།།
༣༡༤ ཡོད་པའི་ཐོག་ལ་གསོག་འདོད། མེད་པའི་ཐོག་ལ་གཏོར་འདོད། འབྱོར་པ་ནི་ཇི་
ཙམ་རྒྱས་ན་དེ་ཙམ་གྱིས་སྤེལ་འདོད་ཇེ་ཆེར་འགྲོ་བ་དང༌། ཕོངས་པ་ནི་གསོག་རུམ་གྱི་རེ་
བ་མེད་པས་གང་བྱུང་དེ་འཕྲལ་ལོངས་སུ་སྤྱོད་པའི་གོམས་ངན་ཞིག་ཡོད། དེ་གཉིས་ཀ་
དོན་དངོས་དང་མི་མཐུན་པའི་བསམ་སྦྱོར་ཡིན་ཞེས་སྨད་པའོ།།
༣༡༥ ཡོད་བོར་སྡུག་བསྔལ་བརྒྱ། མེད་བོར་སྡུག་བསྔལ་གཅིག རྒྱུ་ནོར་མང་པོ་ཡོད་
མཁན་ལ་གསོག་ཉར་དང་སྤེལ་ཐབས་སོགས་སྡུག་བསྔལ་ཧ་ཅང་མང་པོ་ཡོད་ཅིང་།



འཁྱོག་བརྗོད་མེད་པར་བརྗོད་དོན་གསལ་བར་སྟོན་པ། 277
་
དབུལ་པོ་ལ་ནི་མེད་པའི་སྡུག་བསྔལ་གཅིག་རང་ཡིན་ཟེར་བ་དེ་ནི་ཆོས་ལུགས་ཀྱི་བཤད་
ཚུལ་དང་འབྲེལ་བ་ཞིག་ཡིན་ལ། ཞིབ་ཏུ་བསམ་ན་རྒྱུ་མཚན་ཅུང་ཟད་ཡོད་སྙམ།།
༣༡༦ རང་སྐལ་རྡོ་ཡིན་ཡང་མུར། རང་ཉིད་ལ་འཁྲི་བའི་ལས་འགན་ནམ། སྐལ་བ་དེ་
དཀའ་ཚེགས་དང་ངལ་དུབ་ཇི་ཙམ་ཆེ་ན་ཡང་འབད་བརྩོན་ལྡབ་འགྱུར་གྱིས་ལེགས་སྒྲུབ་
བྱ་རྒྱུ་ཡིན་ཞེས་པ་ལྟ་བུར་སྤྱོད་པའོ།།
༣༡༧ རང་སྐྱོན་སྦར་མོས་བཀབ། གཞན་སྐྱོན་སེན་མོས་འདུ། རང་གི་སྐྱོན་ཆ་འགེབས་
གཡོལ་ཁོ་ན་བྱེད་པ་དང་། མི་གཞན་གྱི་སྐྱོན་བསྔོག་འཚོལ་བྱ་རྒྱུར་དགའ་མཁན་གྱི་མི་དེ་
འདྲ་ནི། ཐ་ཤལ་སྨད་འོས་ཀྱི་མ་རབས་ཤིག་ཡིན་པར་བསྟན་པའོ།།
༣༡༨ རང་སྐྱོན་རི་ཙམ་བཞག །གཞན་སྐྱོན་ཤིག་ཙམ་བཤད། སྤྱིར་ན་མི་ཕལ་ཆེ་བར་རང་
སྐྱོན་མི་མཐོང་བར་གཞན་སྐྱོན་མཐོང་སླ་བའི་ཕྱོགས་རིས་ཤིག་ཡོད་ཀྱང་། ཆེད་མངགས་
གོ་ལྡོག་འདི་ལྟར་བྱེད་པ་ནི་ཧ་ཅང་མ་རབས་ཐ་ཤལ་གྱི་སྤྱོད་ངན་ཡིན་པར་བསྟན་པའོ།།
༣༡༩ རང་ཁ་སྦར་མོས་ཁེབས་ཀྱང་། མི་ཁ་སྦྱར་བས་མི་ཁེབས། བྱ་བ་གང་ཞིག་ཡིན་རུང་།
གསང་ཐབས་བྱེད་པ་ནི་རྩ་བ་ནས་ཡོང་ཐབས་མེད་པ་ཞིག་ཡིན་ཟེར་བ་ལྟ་བུར་སྤྱོད་པ་ཡིན།
༣༢༠ རང་མགོ་སྦར་མོས་མི་ཁེབས་པར། གཞན་མགོ་འདོན་རྒྱུ་ཕར་ཚད། མི་དེ་འདྲ་བར་
རེ་བ་བཅོལ་ན་བྱ་བ་གང་ལའང་འབྲས་བུ་འཐོབ་མི་ཐུབ་ཟེར་བ་ལྟ་བུར་སྤྱོད་ཅིང་། སྐབས་
རེ་ཁྱོད་རང་གི་ཁ་ཚུལ་དེ་ལས་མེད་པར་མི་གཞན་ལ་སྐྱབས་རོགས་བྱ་རྒྱུ་ནི་གད་མོ་སློང་
བ་ཞིག་ཡིན་ཞེས་ཐད་ཀར་སྤྱོད་མཁན་ཡང་ཡོད།།
༣༢༡ རང་རྒྱུ་སྨན་དང་། མི་རྒྱུ་དུག རང་གི་རྒྱུ་ནོར་ཆུད་ཟོས་སུ་མི་གཏོང་བ་བདག་
གཅེས་ལེགས་པར་བྱེད་དགོས་པ་དང་། མི་གཞན་གྱི་རྒྱུ་ནོར་ཁབ་སྐུད་ཙམ་ཡང་ཧམ་
ལེན་བེད་སྤྱོད་རྩ་བ་ནས་བྱེད་མི་ཉན་པ་དེ་གཉིས་སྨན་དང་། དུག་ལྟར་བལྟ་དགོས་ཞེས་
མིའི་ཀུན་སྤྱོད་ཀྱི་གནད་ཆེ་ས་ཞིག་གསལ་པོར་བསྟན་པའོ།།



278 གཏམ་མཛོད་མེས་པོའི་ཞལ་རྒྱུན།
༣༢༢ རང་རྒྱུད་ལ་དཔེ་བླངས་ནས། གཞན་རྒྱུད་ལ་བསམ་ཤེས་གྱིས། བྱ་བ་གང་ཞིག་
ཡིན་རུང་། རང་ལ་བྱུང་ན་ཇི་ལྟར་འགྱུར་བསམ་བློ་བཏང་ཐོག །གཞི་ནས་དེ་ལ་གཞིགས་
ཏེ་གཞན་གྱི་བདེ་སྡུག་ལ་བསམ་གཞིགས་བྱེད་ཐུབ་ན་སྤྱི་ཚོགས་ཀྱི་ཀུན་སྤྱོད་དང་མཐུན་
པ་ཞིག་འོང་བར་གདམས་པའོ།།
༣༢༣ རང་ཐག་རང་གིས་ཆོད་ཀྱང་། དཔོན་ཐག་གཡོག་གིས་མི་ཆོད། དཔོན་གཡོག་གི་
ཁྱད་པར་ལ་སྤྱོད་པ་མ་ཟད། རྒྱལ་ཁབ་ཀྱི་གཞུང་དོན་ནམ། ཐུན་མོང་གི་སྤྱི་དོན་ལ་སྤྱད་
ཀྱང་ཆོག་ལ། སྐབས་རེ་བྱེད་འདོད་མེད་པའི་ཁག་འདོགས་ལ་སྤྱོད་མཁན་ཡང་ཡོད། །
༣༢༤ རང་མེད་བཟོ་བར་རོགས་མི་དགོས། རང་སྲོག་གཅོད་བར་གྲི་མི་དགོས། རང་
གིས་རང་བརླག་པར་བྱེད་པ་ནི། བྱ་བ་ཐམས་ཅད་ཀྱི་ནང་ནས་སྒྲུབ་སླ་ཤོས་ཤིག་ཡིན་པར་
གཞན་གྱི་རོགས་རམ་སོགས་འཚོལ་མི་དགོས་ཞེས་ལྡོག་ཕྱོགས་ནས་དཔེ་དང་བཅས་
བསྟན་ཏེ་རང་གིས་རང་གཅུན་རྒྱུ་འདི་ནི་འཇིག་རྟེན་གྱི་བྱ་བ་ལེགས་སྒྲུབ་ཡོང་བའི་རྨང་
གཞི་ཡིན་པར་གདམས་པའོ།།
༣༢༥ རང་ཚོད་མི་ཟིན། གཞན་ཚོད་འཛིན་རྒྱུ། ཁོ་རང་གི་ཚོད་ཀྱང་ཁོ་རང་གིས་བཟུང་མི་
ཐུབ་པ་ལ། མི་གཞན་ལ་ཚོད་འཛིན་བྱེད་རོགས་བྱ་རྒྱུ་ཟེར་བ་ནི་གད་མོ་སློང་བ་ཞིག་རེད་
ཅེས་པ་ལྟ་བུར་སྤྱོད་པའོ།།
༣༢༦ རང་ཡུལ་རྒྱབ་ཏུ་སྒྱུར། མི་ཡུལ་པང་དུ་བླངས། སྔོན་ཆད་སྡུག་བསྔལ་ཆེན་པོ་
མྱངས་པའི་ཚུལ་བགྲང་བའམ། ཡང་ན་སྤྱི་དོན་ལ་དཀའ་ངལ་མང་པོ་སྤྱད་པའི་ཡུས་བགྲང་
བ་ལྟ་བུའི་སྐབས་སྤྱོད་པ་ཡིན།།
༣༢༧ རང་རང་གཙང་། མི་མི་གཙང་། འདི་ནི་ཁ་དང་ཞྭ་གོས་ལྷམ་གསུམ་སོགས་མི་
གཞན་དང་མ་འདྲེས་པ་བྱ་དགོས་པར་གདམས་པ་ཡིན་ཞིང་། བཀས་བཀོད་རྒྱུད་འཛིན་
གྱི་སྐྱེ་ཁུངས་མཐོ་དམན་དང་རིགས་རུས་གཙང་བཙོག་སོགས་སྨྲ་བར་དགག་པ་རྒྱག་པའི་



འཁྱོག་བརྗོད་མེད་པར་བརྗོད་དོན་གསལ་བར་སྟོན་པ། 279
ཟུར་ཟ་ཞིག་ཡིན་པ་མ་ཟད། དེང་རབས་འཕྲོད་བསྟེན་གྱི་བླང་བྱ་ཚན་རིག་དང་མཐུན་པ་
ཞིག་ཀྱང་ཡིན་སྙམ་མོ།།
༣༢༨ རང་ལ་བློ་ཡོད་ན། མི་ལ་མིག་ཡོད། རང་སོ་སོར་བློ་དང་ཇུས་ཡོད་པར་རློམས་
མཁན་ཚོར། མི་གཞན་ལ་ཡིན་མིན་བལྟ་བྱེད་ཀྱི་མིག་གསལ་པོ་ཇི་སྙེད་ཅིག་ཡོད་པ་དེ་
བརྗེད་མི་རུང་ཞེས་ནན་པོའི་སྒོ་ནས་གདམས་པའོ།།
༣༢༩ རང་ལུས་ལ་གཅེས་དགོས། རང་སེམས་ལ་དཔྱད་དགོས། མིས་རང་གི་གཟུགས་
པོ་བདེ་ཐང་རྒྱུན་འཁྱོངས་ཡོང་བའི་དོན་དུ་གཅེས་སྤྲས་བྱ་དགོས་ཤིང་། འོན་ཀྱང་རང་གི་
སེམས་ལ་དྲན་ཚད་ཡང་དག་པ་གཏན་ནས་མ་ཡིན་པས་ངེས་པར་དུ་སྒམ་ནན་གྱི་ཐོག་
ནས་དཔྱད་པ་ཡང་ཡང་བྱས་ཏེ་བརྡར་ཤ་གཅོད་དགོས་པར་གདམས་པའོ།།
༣༣༠ རང་ལུས་ལ་བལྟས་ནས། གཞན་ལུས་ལ་བཤད་པ་རྒྱོབས། ཐོག་མར་རང་ཉིད་
ལ་ཚུར་བལྟས་ཐོག །གཞི་ནས་མི་གཞན་གྱི་གནས་ལུགས་ཤོད་དགོས་ཞེས་པ་འདི་ནི་སྤྱི་
ཚོགས་ཀུན་སྤྱོད་ཀྱི་བློ་སྦྱོང་ཕན་ནུས་ལྡན་པ་ཞིག་གོ།
༣༣༡ w རི་མཐོ་ན་ཁ་བ་དབྱར་ཡང་འབབ། ཀླུང་དམའ་ན་ལྗང་པ་དགུན་ཡང་སྐྱེ། ཕྱི་རོལ་
ཡུལ་གྱི་དངོས་པོའི་ཆ་རྐྱེན་ནི་ཧ་ཅང་ཆེན་པོ་ཡིན། ཁོར་ཡུག་གི་མཐུན་རྐྱེན་འཛོམས་ན་
འཇིག་རྟེན་དུ་ཡོངས་གྲགས་ཀྱི་གནས་ལུགས་ལས་བརྒལ་བའི་དོན་གནད་ངོ་མཚར་ཅན་
གང་ཡང་སྒྲུབ་སྲིད་པར་བསྟན་པ་འདི་ནི་དམངས་ཁྲོད་ཀྱི་དངོས་གཙོའི་ལྟ་བ་བབ་ཆགས་
པ་ཞིག་ཡིན་ནོ།།
༣༣༢ རིག་པ་དྭངས་ན། ངོ་ཚུལ་ནག་ཀྱང་ནག ནང་ཤེས་རིག་གི་མེ་ལོང་དྭངས་གསལ་
ལྡན་ན། ཕྱི་ངོ་ཚུལ་ནག་པ་སྟེ་གཞན་གྱི་སྣང་ངོར་མི་མཛེས་ཀྱང་སྐྱོན་མེད་ཅེས་ཕྱི་ཚུལ་
ལས་ནང་རིག་གལ་ཆེ་བར་སྟོན་པའོ།།



280 གཏམ་མཛོད་མེས་པོའི་ཞལ་རྒྱུན།
༣༣༣ རེ་ཆེ་ས་ནས། བསླུས་པ། རེ་བ་ཆེན་པོ་བཅོལ་ས་ནས་བསླུས་པ་སྟེ་ཕན་མ་ཐོགས་
ཟེར་བ་ཡིན་ཞིང་། རང་ཕྱོགས་ལ་ལྟོས་ན་བློ་ཕམ་པ་དང་། ཁ་གཏད་ཕྱོགས་ལ་ལྟོས་ན་
སྙིང་ཚིམས་པའི་རྣམ་འགྱུར་ལྟ་བུ་ཚིག་གྲོགས་དང་ཤོད་གདངས་ཀྱི་ཐོག་ནས་མངོན་
པའང་ཡོད།།
༣༣༤རོགས་དད་ཅན་དེ། རོགས་ཀྱིས་འཕུང་། ཕོ་མོ་མཛའ་གྲོགས་ཁོ་ནར་དགའ་བའི་མི་
དེ་མཛའ་གྲོགས་ཀྱིས་འཕུང་ལ་སྦྱོར་བའམ། མཛའ་གྲོགས་ཀྱི་དོན་དུ་འཕུང་བ་མང་ཞེས་
མཛའ་གྲོགས་འབའ་ཞིག་ལ་ཞེན་ཆགས་ཆེ་དྲགས་བྱ་རྒྱུ་མེད་པར་གདམས་པ་ཡིན་ནོ།།
༣༣༥ ལམ་ནོར་ལྡོག་ཤེས། བྱ་བ་འཕྱུགས་པའམ། ནོར་འཁྲུལ་ཆེན་པོ་ཤོར་མཁན་གྱི་
མིས་ནོར་འཁྲུལ་ངོས་ཟིན་ནས། ཕྱིན་ཆད་དེ་རིགས་རྩ་བ་ནས་མི་བྱེད་པའི་སྡོམ་སེམས་
ལ་ཟེར་བ་ཡིན་ཞིང་། བྱེད་དགོས་དང་། བྱ་རྒྱུ་ཡིན། བྱ་རྒྱུ་ཡོད་ན་ཞེས་པ་སོགས་སྐབས་
བསྟུན་ཚིག་གྲོགས་བསྒྱུར་ཆོག་པ་གཞན་རྣམས་འདྲ།།
༣༣༦ ལས་ཀ་ཐམས་ཅད་ལད་མོ་ཡིན། པད་མོའི་ནང་ནས་སུ་མཁས་ཡིན། སྤྱི་ཚོགས་
ཀྱི་ལས་ཀ་ཚང་མ་སྤྱིར་ན་གཞན་གྱི་བྱེད་སྟངས་ལ་བལྟས་ནས་དེ་ལྟར་བསླབ་ཤེས་སྦྱང་
བརྩོན་བྱེད་པ་བརྒྱུད་བྱང་ཚད་སུ་བཟང་བསྡུར་བ་ཡིན་ཞེས་བྱ་བ་གང་ཡིན་རུང་། སློབ་
སྦྱོང་བྱེད་མཁས་པོ་དགོས་པར་བསྟན་པའོ། །
༣༣༧ ལས་དྲགས་ནས་ཤི་བ་མེད། དལ་དྲགས་ནས་རུལ་བ་མང་། མི་རྣམས་རང་ནུས་
ལ་དཔགས་པའི་སྒུལ་ཡང་ལས་བརྩོན་བྱ་དགོས་པ་ལས། སྒྱིད་ལུག་སོས་དལ་ཁོ་ནར་
དུས་ཚོད་ཆུད་ཟོས་སུ་བཏང་ན་རང་ལུས་བདེ་ཐང་ལའང་གནོད་པ་ཆེན་པོ་ཡོད་པར་
བསྟན་པའོ།། །
༣༣ར ལས་བྱས་དང་མ་བྱས། རྗེས་ལ་ལྟོས། བྱ་བ་གང་ཡིན་ཡང་ཁ་བདེ་པོས་བྱས་བྱས་
བྱུང་བྱུང་ལ་བལྟ་རྒྱུ་མེད་པར་དངོས་སུ་བསྒྲུབས་ཟིན་པའི་ལས་རྗེས་ལ་བལྟས་ནས་གཏན་
འཁེལ་བྱ་རྒྱུ་དེ་གལ་ཆེན་པོ་ཡིན་པར་གདམས་པའོ།།



འཁྱོག་བརྗོད་མེད་པར་བརྗོད་དོན་གསལ་བར་སྟོན་པ། 281
༣༣༩ ལས་ཚན་ཤིག་ལ། བཟའ་སྒོ་སྲོ་མ། བོད་རྙིང་པར་དབང་སྒྱུར་པའི་འོག་གི་ལས་བྱེད་
ཆུང་རྩག་ཚོས་ཀྱང་། རང་རང་གི་མིང་ཐོབ་ལ་དཔགས་པའི་མི་སེར་གྱི་ལག་ནས་ཟ་བེད་
འཕྲོག་ལེན་བྱེད་པ་དེ་ནི་ལུགས་མཐུན་ཡིན་པར་བརྩི་བའི་སྲོལ་ངན་དེ་མཚོན་པ་ཡིན་ནོ།།
༣༤༠ ལས་ལ་བྱས་ཡུས་ཆེ་ན། ངོ་སོ་ཆུང་། བྱ་བ་གང་སྒྲུབ་ནའང་བྱས་ཡུས་བགྲང་མི་
རུང་བར་བསྟན་ཞིང་། མི་ལ་ལས་བྱ་བ་ཕྲན་བརྩེག་ཙམ་བསྒྲུབས་པར་དཀའ་ངལ་ཆེ་ཚུལ་
མང་པོ་ཤོད་དུས་དངོས་སུ་གོང་དཔེ་དྲངས་ནས་སྐྱོན་བརྗོད་བྱེད་མཁན་ཡང་ཡོད་དོ།།
༣༤༡ ལེགས་པ་བརྒྱ་ལ་སྐོར་ཕྱོགས། ཉེས་པ་བརྒྱ་ལ་ཟློག་ཐབས། འགལ་རྐྱེན་སེལ་
ཐབས་སམ། མཐུན་རྐྱེན་སྒྲུབ་ཐབས་སོགས་གང་ཞིག་གནང་འོས་ཡོད་ན་ཡང་། ཁྱེད་
རང་ནས་གནང་རོགས་གནང་ཞེས་པ་ལྟ་བུར་སྤྱོད་པའི་ཡིད་ཆེས་བློས་འགེལ་གྱི་རྣམ་པ་
མཚོན་པ་ཞིག་ཡིན།།
༣༤༢ ལོ་བརྒྱ་ལོན་པའི་མི་དཀོན་ཡང་། ལོ་ཁྲི་སོང་བའི་གཏམ་བསྡད་ཡོད། མིའི་ཚེ་ཚད་
ནི་རིང་པོ་མ་ཡིན་རུང་། མིའི་རིགས་ཀྱི་སྤྱི་ཚོགས་འཕེལ་རིམ་གྱི་གཏམ་རྒྱུད་ཀྱི་དུས་ཡུན་
ཧ་ཅང་རིང་པོའི་གོང་ནས་རིམ་བཞིན་བཞག་ཡོད་ཅེས་ལོ་རྒྱུས་ལ་ཤེས་རྟོགས་བྱ་དགོས་
པར་བསྟན་པའོ།།
༣༤༣ ལོ་ཉེས་ལོ་གཅིག །གཏམ་ངན་ཚེ་གཅིག ལོ་ཉེས་སམ་ཚོང་ཉེས་སོགས་དཔལ་
འབྱོར་ཐོག་གི་གྱོད་གུན་ནི་ཐེངས་གཅིག་ཙམ་ལས། རྟག་པར་ཇུས་ཉེས་མི་སྲིད་ཅིང་།
སྤྱི་ཚོགས་ཐོག་ཡོངས་སུ་གྲགས་པའི་གཏམ་ངན་ནི་མི་ཚེ་ཧྲིལ་པོ་གཅིག་ལ་དག་ཐབས་
མེད་ཅེས་བསྟན་ནས་རྒྱུ་ནོར་ཁེ་ཕན་གྱི་དོན་དུ་ཀུན་སྤྱོད་བཟང་པོ་བློས་གཏོང་བའི་རིགས་
གཏན་ནས་བྱ་མི་ཉན་ཞེས་གདམས་པའོ།། །
༣༤༤ ལོང་བ་མཐོང་རྒྱ་རྒོད། འོན་པ་ཐོས་རྒྱ་ཆེ། དེ་ནི་རང་གིས་མཐོང་མ་ཐུབ་པ་དང་།
ཐོས་མ་ཐུབ་པར་བརྟེན་ཅི་འདྲ་ཡིན་ནམ་སྙམ་པའི་བསམ་བློར་ཤེས་འདོད་ཆེན་པོ་ཡོད་



282 གཏམ་མཛོད་མེས་པོའི་ཞལ་རྒྱུན།
པར་བརྟེན་འདྲི་རྒྱ་ཆེན་པོ་གཞན་དང་མི་འདྲ་བ་ཞིག་ཡོད་པའི་རྐྱེན་གྱིས་ཡིན། དཔེ་འདི་
ལྟར་གྲགས་པ་ནི་འཇིག་རྟེན་ན་གོ་ལྡོག་པའི་གནས་ལུགས་མང་པོ་ཡོད་ཅེས་བསྟན་པའོ།།
༣༤༥ ཤ་ཚའི་ཁ་ན། གཏམ་སྙན་མེད། སྐད་ཆ་ཉན་དུས་རང་འདོད་དང་མཐུན་མིན་ལ་
བསམ་བློ་གཏོང་རྒྱུ་མེད་པར། གོ་དོན་དེ་བཞིན་ལག་ལེན་བསྟར་ན་རང་ལ་ཕུགས་ཡུལ་
ཕན་གནོད་ཇི་ཡོང་དེ་གཙོ་བོར་བཟུང་དགོས་པར་བསྟན་པའོ།།
༣༤༦ ཤ་ཤོར་གྱི་ཤ་ལན་དང་། རྒྱུ་ཤོར་གྱི་ར་མདའ། བོད་སིལ་བུ་ཁ་ཐོར་གྱི་དུས་གཅིག་
གྱུར་གྱི་ཁྲིམས་སྲོལ་མེད་པའི་སྐབས་མི་བསད་ན་དགྲ་ཤ་ལེན་པ་དང༌། རྒྱུ་ནོར་འཕྲོགས་
ན་ར་མདའ་ཇག་ལན་སློག་པ་བཅས་ཀྱི་ཡུལ་སྲོལ་འདི་ཉེ་རབས་བར་འབྲོག་པའི་ས་ཁུལ་
མང་པོར་ལུགས་མཐུན་ལྟ་བུར་བརྩི་བའི་སྲོལ་རྒྱུན་ལས་ལྷག་པའི་གཏམ་དཔེ་ཞིག་ཡིན།།
(འབྲོག་ཁུལ་)
༣༤༧ ཤི་བར་མ་གཏོགས། ཚོད་ལྟ་གྱིས། ཤི་བ་ལ་ཚོད་ལྟ་བྱས་ན་ལང་རྒྱུ་མི་ཡོང་བས་
དེ་ཕུད། སྤྱི་ཚོགས་ཀྱི་བྱ་བ་གང་ལའང་དང་ཐོག་ཆུང་ས་ནས་ཆེ་ས་དང་། དམའ་རིམ་
ནས་མཐོ་རིམ། སླ་བ་ནས་དཀའ་བ་བཅས་ཀྱི་བར་རིམ་པ་བཞིན་ཚོད་ལྟ་བྱ་དགོས་ཞེས་
བསྐུལ་བ་འདི་ལས་བོད་རིགས་ལ་བྱ་བ་གསར་གཏོད་བྱ་རྒྱུའི་སྙིང་སྟོབས་སྔར་ནས་ལྡན་
པ་གསལ་བཤད་བྱེད་ཀྱི་ཡོད།། །
༣༤༨ ས་གར་སོང་ཟེར་ན་འདིར་སོང་། ལས་ཅི་བྱས་ཟེར་ན་འདི་བྱས། བྱ་བ་གང་ལའང་
མཐར་ཐུག་གི་འབྲས་བུ་ཞིག་ཡོད་དགོས་པ་ལས། དེ་མེད་ན་སྟོང་ཟད་ཡིན་ཞེས་སྟོན་
པའོ།། (ཁམས་ཁུལ་)
༣༤༩ ས་དོག་མོ་སྡེ་པའི་གནས་ས། སྦྲ་མ་འབུབ་ཟེར་ན་བཙན་གཏམ། སྤྱི་པའི་ས་ཆར་
ལུགས་མཐུན་གྱི་འཚོ་གནས་བྱེད་མི་ཆོག་ཟེར་བ་ནི་བཙན་གཏམ་ཡ་མེད་རང་ཡིན་ཞེས་
སྟིང་ཚིག་བརྗོད་པ་གོ་སླ།། (ཨ་མདོ་）



འཁྱོག་བརྗོད་མེད་པར་བརྗོད་དོན་གསལ་བར་སྟོན་པ། 283
༣༥༠ ས་མ་འབྲོག་ལས་སྐྱིད་པ་མེད། ངོ་མ་གཡོག་ལས་སྡུག་པ་མེད། ས་མ་འབྲོག་ནི་
ཞིང་འབྲོག་ལས་ཀྱི་ཐོན་རྫས་གཉིས་ཀ་འཛོམས་པས་གནས་ཡུལ་དེ་ལས་སྐྱིད་པ་མེད་པ་
དང༌། ངོ་མ་གཡོག་ནི་ངོ་མ་འདྲ་བའི་ཐོབ་ཐང་མེད་ལ་གཡོག་པོ་ལྟ་བུའི་གླ་ཆའང་ལེན་རྒྱུ་
མེད་པ་མ་ཟད། ལས་ཀར་གཡོ་ཟོལ་ཡང་བྱེད་ས་མེད་པ་བཅས་དེ་ལས་ཐབས་རྡུགས་པ་
མ་མཆིས་ཞེས་བསྟན་པའོ།།
༣༥༡ སེམས་དཀར་གྱི་ཟས་དང་། ཡིད་མུག་གི་གཏམ། དགའ་པོ་སྐྱིད་པོའི་སྐབས་སུ་ཟ་
རེས་འཐུང་རེས་དང་། སྡུག་པོ་སྐྱོ་པོའི་དུས་སྙིང་གཏམ་ཤོད་རེས་བྱེད་ས་ཞེས་ཕན་ཚུན་བློ་
དཀར་དམ་གཙང་ཡིན་ལུགས་མཚོན་པར་བྱེད་པ་ལ་སྤྱོད་པ་སྣང་།།
༣༥༢ སེམས་དཀར་གྱི་ཟས་ལ་ཆེ་ཆུང་མེད། མི་དགའ་བའི་གཏམ་ལ་མང་ཉུང་མེད།
སྤྱི་ཚོགས་ཐོག་བཟའ་འཐུང་གི་འབྲེལ་བ་དེ་ཆེ་ཆུང་ལ་མ་བལྟོས་པར་རྒྱ་གང་ཆེ་བྱས་ན་
མཐུན་སྦྱོར་ལ་ཕན་པ་དང་། མི་ལ་ཕོག་ཐུག་གཏོང་བའི་སྐད་ཆའི་རིགས་མང་ཉུང་ལ་མ་
བལྟོས་པར་ཤོད་མི་རུང་ཞེས་ལེགས་པར་གདམས་པའོ།།
༣༥༣ སེམས་ངན་མི་ལ་བྱས་ན། བྱ་ངན་རང་ལ་འཁོར། འདི་ནི་ཆོས་ལུགས་ཀྱི་རྒྱུ་དང་
འབྲས་བུའི་སྒོ་ནས་བཤད་པ་ཞིག་ཡིན་ཞིང་། དེས་སྤྱི་ཚོགས་ཀྱི་ཀུན་སྤྱོད་ཐད་ལ་ཕན་
ནུས་བཟང་པོ་ཐོན་གྱི་ཡོད།། །
༣༥༤ སེམས་ཆུང་ལ་ཆག་སྒོ་མང་། ཧམ་ཆེན་ལ་བཟའ་སྒོ་མང་། འདི་ནི་སྤྱི་ཚོགས་
ཀྱི་ཀུན་སྤྱོད་དང༌། ལམ་སྲོལ་ཇེ་ངན་དུ་གྱུར་ཏེ་དཀར་ནག་ཕྱིན་ཅི་ལོག་པའི་ངན་འབྲས་
བཟོ་བ་དེས་སླར་ཡང་སྤྱི་ཚོགས་ཀྱི་དར་སྲོལ་དེ་བས་ཇེ་སྡུག་ཏུ་འགྲོ་བར་ཡི་མ་རང་བ་
མཚོན་པའོ།།
༣༥༥ སེར་སྣ་ཅན་གྱིས་བསགས་པ་དེ། ཧམ་པ་ཅན་གྱིས་ཟ་བ་མང་། འདི་ཡང་སྤྱི་
ཚོགས་ཐོག་མཐོང་རྒྱུ་ཡོད་པའི་སྣང་ཚུལ་ཡ་ང་བ་ཞིག་ཡིན་པ་བསྟན་ནས་རང་ཉིད་



284 གཏམ་མཛོད་མེས་པོའི་ཞལ་རྒྱུན།
མ་ཤི་གོང་ལ་རྒྱུ་ནོར་རྣམས་སྤྱི་ཕན་གྱི་བྱ་བཟང་ལ་སྨན་པ་བྱས་ན་ལེགས་ཞེས་ཞེན་
བསྐུལ་མཚོན་པའོ།།
༣༥༦ * སེར་སྣ་ཅན་ལ་སྤུན་མི་འཁོར། གཡོ་སྒྱུ་ཅན་ལ་གྲོགས་མི་རག རྒྱུ་ནོར་ཁོ་ན་མ་
གཏོགས་བསམ་རྒྱུ་མེད་པའི་མི་ནམ་ཞིག་སྤུན་གཉེན་ཉེ་རྣམས་ཀྱང་ཞེ་འཁྲེལ་ནས་འབྲེལ་
བ་མི་བྱེད་པ་དང་། གཡོ་ཁྲམ་གྱིས་དུས་འདའ་བའི་མི་ལ་གྲོགས་པོ་རྣམས་ཀྱང་ཞེ་ལོག་
ནས་གཡོལ་འགྲོ་བ་ཞེས་བསྟན་ནས་རྒྱུ་ནོར་ལ་སྐམ་ཆགས་ཆེ་དྲགས་པ་དང་། ཁྲམ་གཡོ་
སྒྱུས་མི་མགོ་བསྐོར་བའི་རིགས་བྱ་མི་རུང་བར་གདམས་པའོ།། །
༣༥༧ སེམས་པས་སླེབས་སར། ལུས་པོས་མ་སླེབས། འདི་ནི་སྤྱིར་ན་ལོ་ན་རྒས་ཤིང་
དབང་པོ་རྒུད་པ་རྣམས་ཀྱིས་གཞོན་དུས་དང་བསྡུར་ནས་སྤྱོད་པ་མང་ཞིང་། སྐབས་རེ་
བརང་རང་གི་ནུས་པས་ལྕོགས་ཚོད་ལས། བསམ་བློ་དོན་དངོས་དང་མི་འཚམ་པའི་རིགས་
གཏོང་རྒྱུ་མེད་ཅེས་ཞེན་བསྐུལ་བྱེད་པ་ལའང་སྤྱོད་པ་ཐོས།།
༣༥༨ གསུང་མཁས་པས་གསུང་ན། གང་ནས་གསུང་གསུང་། ཕྱག་མཉེན་པོས་གནང་ན།
རྫ་ཀྱོག་སྐེད་པ་ལྡེམ་ལྡེམ། སྤྱི་ཚོགས་ཀྱི་བྱ་བ་གང་ལའང་དེ་ཉིད་བྱང་ཆུབ་པ་ཞིག་ཡིན་ན།
མི་རྣམས་ལ་ཡིན་མིན་དང་བཟང་ངན་སོགས་ག་ཕྱི་སློག་ན་ཡང་མི་ཚོར་བའི་འཁྲུལ་སྣང་
སྟེར་ཐུབ་པའི་སྒྱུ་རྩལ་ལྡན་ཡོད་ཅེས་སྟོན་པའོ།།
༣༥༩ གསོ་སྐྱོང་ཕ་མས་བྱས་ཀྱང་། ལུས་སྲོག་དཔོན་ལ་བདག བོད་རྙིང་པར་ཞིང་བྲན་
རྣམས་ལ་རང་ལུས་རང་དབང་མེད་པའི་ར་སྤྲོད་གཏམ་དཔེ་ངར་ལྕགས་ལྟ་བུ་ཞིག་ཡིན།
༣༦༠ བསད་ན་ཆེ། བརྡུང་ན་ཆུང་། ཇི་ལྟར་བཤད་ནའང་ཁ་ལ་མི་ཉན་མཁན་ངན་པ་ལང་
ཤོར་གྱི་མི་ལྟ་བུ་ལ་སྤྱོད་པ་ཡིན།།
༣༦༡ བསམ་ངན་གྱིས་མ་ཎི་འདོན་པ་ལས། བསམ་བཟང་གི་ཉི་མ་ལྡེ་ན་དགའ། ཕྱི་ཚུལ་
གྱི་དགེ་བ་སྒྲུབ་ཁུལ་བྱེད་མཁན་དོན་དགེ་སེམས་མེད་པའི་མི་ལ་ཟུར་ཟ་བྱེད་པར་སྤྱོད་པ་
ཞིག་ཡིན།།



འཁྱོག་བརྗོད་མེད་པར་བརྗོད་དོན་གསལ་བར་སྟོན་པ། 285
༣༦༢ བསམ་ངན་མི་ལ་བྱས་ན། སྦྱོར་རྩུབ་རང་ལ་འཁོར། འདིའང་སངས་རྒྱས་ཆོས་
ལུགས་ཀྱི་རྒྱུ་འབྲས་སྐོར་ནས་བཤད་པ་ཞིག་ཡིན་ཞིང་། མི་ལ་བསམ་ངན་བྱ་མི་རུང་ཞེས་
ཐ་ཚིག་སྒྲོག་པ་ལྟ་བུར་སྤྱོད་པ་ཡིན།།
༣༦༣ བསམ་བློ་སྔོན་ལ་འཁོར་ན་མཁས་པ། འགྱོད་པ་རྗེས་ལ་སྐྱེ་བ་གླེན་པ། བྱ་བ་གང་
ཞིག་ཀྱང་མ་བརྩམས་གོང་ནས་རྗེས་ཡོང་སྔོན་དྲན་གྱི་བསམ་གཞིགས་ལེགས་པར་བྱ་རྒྱུ་
དེ་གལ་ཧ་ཅང་ཆེན་པོ་ཡིན་ཞེས་གདམས་པའོ།།
༣༦༤ བསླབ་བྱ་བརྒྱ་ལས། སྣ་བསུན་གཅིག་ལྷག ཁ་ལ་མི་ཉན་པའི་མི་ལ་བསླབ་བྱ་ཡང་
ཡང་བྱས་པ་ལས། སྣ་གུག་ཐེངས་གཅིག་བརྡབས་པ་དེ་ཕན་ཐོགས་ཆེ་བ་ཡོང་གི་ཡོད་
ཅེས་སྡོམ་ཚིག་བཞག་པ་ཡིན་ནོ།།
༣༦༥ ལྷ་སྐུ་ཆུང་དཀའ། ཡི་གེ་ཆེ་དཀའ། ལྷའི་སྐུ་བཟོ་རྒྱུ་ཇི་ཙམ་ཆུང་ན་དེ་ཙམ་གྱིས་བཟོ་
དཀའ་བ་དང༌། ཡིག་གཟུགས་འབྲི་སྐབས་ཇི་ཙམ་ཆེ་ན་དེ་ཙམ་གྱིས་དཀའ་བ་ཡོད་ཅེས་
བསྟན་ནས་བྱ་བ་སོ་སོའི་ཁྱད་ཆོས་དང་བསྟུན་ནས་དཀའ་ཁྱད་འབྱེད་དགོས་པར་བསྟན།།
༣༦༦ ཨ་མས་བུ་མོ་མ་བྱས་པ་དང་། བུ་མོས་ཨ་མ་མི་བྱེད་པ་མེད། ཨ་མ་དང་། བུ་མོ་
གཉིས་ཐད་ནས་རང་སར་མི་བཞག་གི་བསམ་ཤེས་བྱ་དགོས་པ་བསྟན་ནས་བུ་མོས་ཨ་
མར་བརྩི་བཀུར་དང་། ཨ་མས་བུ་མོར་བྱམས་སྐྱོང་བྱ་དགོས་པར་བསྟན་པའོ།།



འཁྱོག་བརྗོད་མེད་པར་བརྗོད་དོན་གསལ་བར་སྟོན་པ། 285
༣༦༢ བསམ་ངན་མི་ལ་བྱས་ན། སྦྱོར་རྩུབ་རང་ལ་འཁོར། འདིའང་སངས་རྒྱས་ཆོས་
ལུགས་ཀྱི་རྒྱུ་འབྲས་སྐོར་ནས་བཤད་པ་ཞིག་ཡིན་ཞིང་། མི་ལ་བསམ་ངན་བྱ་མི་རུང་ཞེས་
ཐ་ཚིག་སྒྲོག་པ་ལྟ་བུར་སྤྱོད་པ་ཡིན།། །
༣༦༣ བསམ་བློ་སྔོན་ལ་འཁོར་ན་མཁས་པ། འགྱོད་པ་རྗེས་ལ་སྐྱེ་བ་གླེན་པ། བྱ་བ་གང་
ཞིག་ཀྱང་མ་བརྩམས་གོང་ནས་རྗེས་ཡོང་སྔོན་དྲན་གྱི་བསམ་གཞིགས་ལེགས་པར་བྱ་རྒྱུ་
དེ་གལ་ཧ་ཅང་ཆེན་པོ་ཡིན་ཞེས་གདམས་པའོ།།
༣༦༤ བསླབ་བྱ་བརྒྱ་ལས། སྣ་བསུན་གཅིག་ལྷག ཁ་ལ་མི་ཉན་པའི་མི་ལ་བསླབ་བྱ་ཡང་
ཡང་བྱས་པ་ལས། སྣ་གུག་ཐེངས་གཅིག་བརྡབས་པ་དེ་ཕན་ཐོགས་ཆེ་བ་ཡོང་གི་ཡོད་
ཅེས་སྡོམ་ཚིག་བཞག་པ་ཡིན་ནོ།།
༣༦༥ ལྷ་སྐུ་ཆུང་དཀའ། ཡི་གེ་ཆེ་དཀའ། ལྷའི་སྐུ་བཟོ་རྒྱུ་ཇི་ཙམ་ཆུང་ན་དེ་ཙམ་གྱིས་བཟོ་
དཀའ་བ་དང་། ཡིག་གཟུགས་འབྲི་སྐབས་ཇི་ཙམ་ཆེ་ན་དེ་ཙམ་གྱིས་དཀའ་བ་ཡོད་ཅེས་
བསྟན་ནས་བྱ་བ་སོ་སོའི་ཁྱད་ཆོས་དང་བསྟུན་ནས་དཀའ་ཁྱད་འབྱེད་དགོས་པར་བསྟན།། .
༣༦༦ ཨ་མས་བུ་མོ་མ་བྱས་པ་དང་། བུ་མོས་ཨ་མ་མི་བྱེད་པ་མེད། ཨ་མ་དང་། བུ་མོ་
གཉིས་ཐད་ནས་རང་སར་མི་བཞག་གི་བསམ་ཤེས་བྱ་དགོས་པ་བསྟན་ནས་བུ་མོས་ཨ་
མར་བརྩི་བཀུར་དང་། ཨ་མས་བུ་མོར་བྱམས་སྐྱོང་བྱ་དགོས་པར་བསྟན་པའོ།།



ལེན་ཚན་ལྔ་པ། །
ཚིག་རྐང་གཅིག་གིས་དོན་དང་ཚིག་རྐང་གཅིག་གིས་དཔེ་བསྟན་
ནས་དཔེ་དོན་ཟུང་དུ་སྦྲེལ་བས་བརྗོད་བྱའི་དོན་སྙིང་
གསལ་བར་སྟོན་པའི་གཏམ་དཔེའི་གྲས།
༡ བཀའ་ཤོག་གོ་མ་ཆོད་དེ་རྒྱལ་པོའི་ཕྱག །བུ་མོ་གོ་མ་ཆོད་དེ་ཕ་མའི་གོ དཔེ་བུ་མོ་
མནའ་མ་གོ་ལོག་ན་ཕ་མའི་ཁྱིམ་དུ་ལོག་པ་བཞིན་དུ། དོན་བརྩི་གོ་མི་ཆོད་པའི་བཀའ་
ཤོག་དེ་རྒྱལ་པོ་རང་གི་ཕྱག་ཏུ་ཕྱིར་སློག་འབུལ་རྒྱུ་ཞེས་དཔེ་དོན་སྦྱར་ཏེ་ཁ་གཏད་ཕྱོགས་
ཀྱིས་བཀའ་ཤོག་ལ་རྩིས་འགྲོ་གཏོང་གི་མི་འདུག་ཟེར་བ་ལྟ་བུར་སྤྱོད་པ་མང་ཞིང་། སྐབས་
རེ་དཔེ་དོན་གོ་ལྡོག་ནས་མནའ་མ་མ་འགྲིག་ན་ཕ་མ་རང་གིས་རྩིས་ལེན་དགོས་ཟེར་བ་ལ་
སྤྱོད་མཁན་ཡང་ཡོད།།
༢ རྐྱང་ཕོ་ཧྲེང་ལ་ཆུ་མི་རག །མི་བོ་ཧྲེང་ལ་ཇ་མི་རག དཔེ་རྐྱང་ཕོ་ཧྲེང་ནི་རྐྱང་ཁྱུ་ལ་དགྲ་
ཡོང་དོགས་བྱ་ར་བྱེད་པར་ས་མཐོ་སར་རྒྱུག་འགྲོ་བས་ཆུ་མི་རག་པ་དེ་བཞིན་དུ། དོན་མི་
ཕོ་ཧྲེང་ལ་ནང་ལས་བྱེད་མཁན་མེད་པས་ཇ་རག་མི་ཐུབ་ཅེས་དཔེ་དོན་སྦྱར་ཏེ་ན་ཚོད་ལ་
བབས་ན་གཉེན་སྒྲིག་གིས་ཁྱིམ་གཞི་འཛུགས་དགོས་ཞེས་གདམས་པའོ།། །།
༣ སྐད་ཆ་ཉུང་རུང་མགོ་རྔ་ཚང་། ལུང་པ་ཆུང་ཡང་རྩྭ་ཆུ་འཛོམས། དཔེ་ལུང་པ་ཆུང་ཡང་
རྩྭ་ཆུ་འཛོམས་པ་བཞིན་དུ། དོན་སྐད་ཆ་ཉུང་རུང་མགོ་མཇུག་ཡོངས་སུ་ཚང་བ་ཞེས་དཔེ་
དོན་སྦྱར་ནས། ང་ཚོས་སྐད་ཆ་ཤོད་སྐབས་ཚིག་ཉོག་མང་པོ་མི་ཤོད་པར་མགོ་མཇུག་
ཚང་ལ་མདོ་ཁ་དྲིལ་བ་ཞིག་ཤོད་དགོས་པར་བསྟན་པའོ།། (ཨ་མདོ་ཁུལ་)



28 གཏམ་མཛོད་མེས་པོའི་ཞལ་རྒྱུན།
༤ སྐད་ཆ་མང་ན་འཆལ་འགྲོ། སྐུད་པ་རིང་ན་ཆད་འགྲོ། དཔེ་སྐུད་པ་རིང་དྲགས་ན་འཆད་
སླ་བ་བཞིན་དུ། དོན་སྐད་ཆ་བཤད་རྒྱུ་མང་དྲགས་ན་འཆལ་ནས་དོན་སྙིང་བརླག་འགྲོ་བ་
ཡིན་ཞེས་དཔེ་དོན་སྦྱར་ཏེ་སྐད་ཆ་དགོས་མེད་མང་པོ་བཤད་མི་རུང་བར་བསྟན་པའོ།།
(ཨ་མདོ་ཁུལ་)
༥ སྐད་ཆ་བསམ་ནས་བཤད་དགོས། རྩམ་པ་ལྡད་ནས་ཟ་དགོས། དཔེ་རྩམ་པ་ཟ་དུས་
ལྡད་ནས་ཟ་དགོས་པ་བཞིན་དུ། དོན་གལ་འགངས་ཆེ་བའི་སྐད་ཆ་ཤོད་དུས་ཀྱང་བསམ་
བློ་ལེགས་པར་བཏང་ནས་ཤོད་དགོས་ཞེས་དཔེ་དོན་སྦྱར་ཏེ་བསམ་གཞིགས་མ་བྱས་པར་
བྱུང་རྒྱལ་དུ་སྐད་ཆ་བཤད་མི་རུང་བར་གདམས་པའོ།།
- ༦ སྐྱིད་ཀྱིས་སྡུག་ཉོས། མར་གྱིས་ཚིལ་ཉོས། དཔེ་མར་ཕར་སྤྲད་ནས་ཚིལ་ཚུར་ཉོས་པ་
བཞིན་དུ། དོན་སྐྱིད་པོ་ཕར་གཡུགས་ནས་སྡུག་པོ་ཚུར་ཉོས་པ་ཞེས་དཔེ་དོན་སྦྱར་ཏེ་མི་
ལ་ལ་ཆེད་མངགས་རང་སྡུག་རང་ཉོ་བྱེད་པ་ལ་སྤྱོད་པའང་ཡོད།།
༧ སྐྱེས་ཕོ་རབ་ཅིག་ལ་བློ་ཞིག །རྟ་བྱང་མ་ཞིག་ལ་རྒྱུག་ཅིག དཔེ་རྟ་བྱང་མ་ཞིག་ལ་རྒྱུག་
རྒྱུ་གཞན་ལས་ལྷག་པ་ཞིག་ཡོད་པ་དེ་བཞིན་དུ། དོན་མི་ཕོ་རབ་ཅིག་ལ་གཞན་དང་མི་འདྲ་
བའི་བློ་གྲོས་ཤིག་ཡོད་ཅེས་དཔེ་དོན་སྦྱར་ནས་བློ་འདྲི་ན་ཕོ་རབ་ཅིག་ལ་འདྲི་དགོས་པར་
བསྟན་པའོ།།
ར བསྐོས་པའི་ལས་ལ་བྲོས་པས་ཐར་ས་མེད། ཐོད་པའི་གཉེར་མ་ཕྱིས་ནས་དག་ཐབས་
མེད། དཔེ་ཐོད་པའི་གཉེར་རིས་ཕྱིས་ནས་དག་ཐབས་མེད་པ་དེ་བཞིན་དུ། དོན་ཚེ་རབས་
སྔ་མ་ནས་བྱས་བསགས་ཀྱི་འབྲས་བུ་གང་ཞིག་བསྐོས་པའི་ལས་ལ་བྲོས་པས་ཐར་ས་
གཏན་ནས་མེད་ཅེས་དཔེ་དོན་སྦྱར་ཏེ་ཆོས་ལུགས་ནས་བཤད་པའི་ལས་རྒྱུ་འབྲས་ལ་
བསླུ་བ་མེད་ཟེར་བ་སྟོན་པ་ཡིན་ནོ།།



དཔེ་དོན་ཟུང་སྦྲེལ་གྱིས་བརྗོད་དོན་གསལ་བར་སྟོན་པ། 289
སམ་
D
༩ ཁ་ཁ་རོག་བསྡད་ན་ཁ་མཆུ་མེད། མགོ་རུམ་ལ་བཅུག་ན་ལྷགས་པ་མེད། དཔེ་མགོ་
བཏུམ་བརྒྱབ་ན་ལྷགས་པ་མེད་པ་བཞིན་དུ། ཁ་རོག་བསྡད་ན་ཁ་མཆུ་ཡོང་དོན་མེད་ཅེས་
དཔེ་དོན་སྦྱར་ཏེ། དོན་མེད་ཀྱི་སྐད་ཆ་གང་བྱུང་ཤོད་མི་ཉན་ཞེས་གདམས་པའོ།།
༡༠ ཁ་བཟང་བཤད་ནས་ཕན་མི་ཐོགས། དར་བ་འཐུང་ནས་སྐོམ་མི་སོད། དཔེ་དར་བ་
འཐུང་ནས་ཁ་སྐོམ་པ་སེལ་མི་ཐུབ་པ་དེ་བཞིན་དུ། དོན་ཁ་མཁས་ཚིག་བཟང་བཤད་པ་
ཙམ་གྱིས་ཕན་མི་ཐོགས་ཞེས་དཔེ་དོན་སྦྱར་ནས་མཁས་པོ་སྙན་པོ་བཤད་ནས་དུས་ཚོད་
འབུད་མཁན་ལ་ཡིད་ཆེས་དང་རེ་སྟོང་བཅངས་མི་ཉན་ཞེས་བསྟན་པའོ།། །
༡༡ * ཁ་ཤོར་ན་ཕྱིར་འཐེན་བྱེད་ཐབས་མེད། ལམ་ནོར་ན་ཕྱིར་ལོག་བྱེད་ས་ཡོད། དཔེ་
ལམ་ནོར་ན་ཕྱིར་ལོག་བྱེད་ས་ཡོད་ཀྱང་། དོན་ཁ་ནས་ཚིག་ཐལ་ཤོར་ན་དེ་ཕྱིར་འཐེན་བྱེད་
ཐབས་མེད་ཅེས་བསྟན་ནས་སྐད་ཆ་ཤོད་སྐབས་བག་མེད་ལྷོད་གཡེང་གཏན་ནས་བྱ་མི་
ཉན་ཞེས་གདམས་པའོ།།
༡༢ ཁ་སངས་ན་གོ་བདེ། ནམ་གསལ་ན་འགྲོ་བདེ། དཔེ་ནམ་ལངས་ན་རྒྱུས་མེད་ཀྱི་
ལམ་ཅི་འདྲ་ཞིག་ཡིན་རུང་འགྲོ་བདེ་བ་བཞིན་དུ། སེམས་ནང་གི་གནད་དོན་གང་ཡོད་
པ་དེ་ཁ་སངས་ནས་བཤད་ན། གོ་བ་ལོན་བདེ་ལ་དཀའ་གནད་ཐག་གཅོད་བྱེད་སླ་ཞེས་
གདམས་པའོ།། །
༡༣ ཁྱི་ངན་བཀག་ན་མི་ཁོགས། མི་ངན་བཟུང་ན་མི་ཐུབ། མ་བྱེད་མ་རྒྱག་ཅེས་དགེ་སྐྱོན་
གོ་གསེད་བྱས་ཀྱང་མི་ཉན་པར་ངར་ངར་རྦད་རྦད་བྱེད་མཁན་སོགས་དེ་རིགས་ལ་སྤྱོད་
པའི་སྟིང་ཚིག་ནན་པོ་ཞིག་གོ།
༡༤ ཁྱི་བདག་པོས་ཁོག་པ། མགྲོན་གནས་པོས་འཆུན་པ། དཔེ་ཁྱི་བདག་པོ་རང་གིས་
འགོག་དགོས་པ་བཞིན་དུ། དོན་མགྲོན་པོ་གནས་པོ་རང་གིས་འཆུན་པ་ཞིག་དགོས་ཞེས་
དཔེ་དོན་སྦྱར་ནས་འགྲུལ་པས་ཁྲིམས་འགལ་གྱི་བྱ་སྤྱོད་སྤེལ་ནས་བྲོས་པའམ། གྱོད་གཞི་



290 གཏམ་མཛོད་མེས་པོའི་ཞལ་རྒྱུན།
བཟོས་ན་གནས་ཚང་གི་བདག་པོས་བརྩད་འཚོལ་ལམ། ཡང་ན་འགན་འཁྲི་གང་ཡོད་
འཁུར་དགོས་ཟེར་བ་ལྟ་བུར་སྤྱོད་པ་ཡིན།།
༡༥ ཁྱེད་ཀྱིས་མ་མཐོང་ཤེས་བྱ་མང་། བོང་བུས་མ་ཕྱིན་ལམ་འཕྲང་མང་། དཔེ་བོང་བུས་
འགྲོ་མ་མྱོང་བའི་ལམ་ཁ་ད་དུང་ཡོད་པ་དེ་བཞིན་དུ། དོན་ཁྱེད་ཀྱིས་མ་ཤེས་པའི་ཤེས་བྱ་
དེ་བས་མང་པོ་ཡོད་ཅེས་དཔེ་དོན་སྦྱར་ཏེ་ཐོས་ཆུང་རང་རློམས་ཅན་ཚོར་ཟུར་ཟ་བྱེད་པར་
སྤྱོད་པ་ཡིན་ནོ།།
༡༦ ཁྲ་ཆུང་མིག་ལ་རྡུལ། དམ་པའི་ཆོས་ལ་རྫུན། དཔེ་ཁྲ་ཆུང་མིག་ལ་རྡུལ་འགྲོ་ས་མེད་
པ་བཞིན་དུ། དོན་དམ་པའི་ཆོས་ལ་རྫུན་འགྲོ་ས་མེད་ཅེས་དཔེ་དོན་སྦྱར་ནས་ཚུལ་འཆོས་
མཁན་ལ་ཟུར་ཟ་བྱེད་པར་སྤྱོད་པའོ།། །
༡༧ ཁྲིམས་ཐིག་ཤིང་གཉིས་དེ་དྲང་དགོས། རྒྱན་རི་མོ་གཉིས་དེ་མཛེས་དགོས། དངོས་པོ་
སོ་སོར་ངེས་པར་ལྡན་དགོས་པའི་མཚན་ཉིད་རེ་ཡོད་དེ་དཔེར་ན་རྒྱན་དང་རི་མོ་ཡིན་ཕྱིན་
ངེས་པར་མཛེས་པོ་དགོས་པ་བཞིན་དུ། དོན་ཁྲིམས་དང་ཐིག་ཤིང་གཉིས་དེ་ངེས་པར་དུ་
དྲང་པོ་ཞིག་དགོས་ཞེས་དཔེ་དོན་སྦྱར་ཏེ་གཙོ་བོ་ཁྲིམས་ཞེས་པ་དེའི་མཚན་ཉིད་ནི་མཐའ་
གཅིག་ཏུ་དྲང་པོ་དགོས་པ་དེ་རང་ཡིན། གལ་སྲིད་དེ་དང་མི་ལྡན་ན་ཁྲིམས་མ་ཡིན་ཟེར་བ་
ལྟ་བུར་སྤྱོད་པ་མང་།།
༡༨ ཁྲིམས་སའི་ཚིག་དང་། གོང་བའི་ཁབ། གོང་བར་འཛེར་བའི་ཁབ་བཞིན་དུ། ཁྲིམས་
སར་བཤད་པའི་ཚིག་དེ་བོར་བརླག་འགྲོ་ས་མེད་ཅེས་དཔེ་དོན་སྦྱར་ནས་ཁུངས་སྐྱེལ་ར་
སྤྲོད་དགོས་ཟེར་བར་སྤྱོད་པ་ཡིན།།
༡༩ ཁྲེལ་ཕྱི་ཐག་རིང་བའི་གྲོགས་པོ་དཀོན། ཁེ་དྲང་པོར་ཤོད་པའི་ཚོང་པ་དཀོན། དཔེ་
མ་གནད་འདི་ཙམ་དང་ཁེ་བཟང་འདི་ཙམ་བྱུང་ཞེས་དྲང་པོར་ཤོད་མཁན་གྱི་ཚོང་པ་ཤིན་
ཏུ་དཀོན་པ་དེ་བཞིན་དུ། ཁྲེལ་དང་ཕྱི་ཐག་རིང་པོར་བརྩི་བའི་ནམ་ཡང་མི་བསླུ་མཁན་གྱི་



དཔེ་དོན་ཟུང་སྦྲེལ་གྱིས་བརྗོད་དོན་གསལ་བར་སྟོན་པ། 291
གྲོགས་པོ་ཡང་ཧ་ཅང་དཀོན་པོ་ཡིན་ཞེས་དཔེ་དོན་སྦྱར་ནས་སུ་ལའང་ཡིད་རྟོན་ཆེ་དྲགས་
པ་བྱ་མི་རུང་བར་བསྟན་པའོ།།
༢༠ གལ་བོ་ཆེ་ལ་ནན་ཏན། དམ་པའི་ཆོས་ལ་བརྒྱ་ཚར། དཔེ་ཆོས་ལུགས་ཀྱི་གཟུངས་
སྔགས་དང་ཆོ་ག་སོགས་ལ་བརྒྱ་ཚར་དང་སྟོང་ཚར་སོགས་དགོས་པ་དེ་བཞིན་དུ། དོན་
གལ་ཆེའི་རིགས་ལ་སླ་བཅོས་མ་ཡིན་པར་གཟབ་ནན་ཏན་ཏིག་གི་ཡང་བསྐོར་བསྐྱར་
བསྐོར་བྱ་དགོས་ཞེས་དཔེ་དོན་སྦྱར་ཏེ་གདམས་པའོ།།
༢༡ གོས་གོང་བ་མེད་ན་བཟོ་འཕྲོ། ཚིག་རྔ་མ་མེད་ན་བཤད་འཕྲོ། དཔེ་གོས་ལ་གོང་བ་
མེད་ན་བཟོ་འཕྲོ་ཡིན་པ་བཞིན་དུ། སྐད་ཆ་ལ་ཚིག་མཇུག་མེད་ན་བཤད་འཕྲོར་བརྩི་བ་
ལོས་ཡིན་ཞེས་དཔེ་དོན་སྦྱར་ནས་སྐད་ཆ་ཤོད་སྐབས་ངེས་པར་དུ་ཚིག་མཇུག་ཆ་ཚང་བ་
ཞིག་ཡོང་བ་བྱ་དགོས་ཞེས་བསྟན་པའོ།། (ཨ་མདོ་ཁུལ་)
༢༢ གྱོད་ཀྱི་སྡོང་པོ། རྣག་གི་འཐུམ་བུ། དཔེ་ཟུག་གཟེར་གྱི་འབྱུང་གཞི་རྣག་གི་འཐུམ་བུ་
ལ་ཐུག་པ་དེ་བཞིན་དུ། དོན་གྱོད་ཀྱི་སྡོང་པོའམ་རྩ་བ་གང་ལ་ཐུག་ཡོད་པ་བརྩདུ་གཅོད་
དགོས་ཟེར་བའམ། ཡང་ན་འདི་ལ་ཐུག་ཡོད་ཟེར་བ་ལྟ་བུ་དེ་རིགས་ལ་སྤྱོད་པ་ཡིན།།
(འབྲོག་ཁུལ་)
༢༣ རྨ་བྱས་དུག་འཇུ། གྲྭ་བས་དཀོར་འཇུ། དཔེ་རྨ་བྱས་དུག་ཟོས་ཀྱང་འཇུ་ནས་མི་
གནོད་པ་བཞིན་དུ། དོན་གྲྭ་པ་རྣམས་ཀྱིས་དཀོར་ཏེ་དད་ལྡན་གྱིས་བསྙེན་བཀུར་ཞུས་པའི་
དངོས་རྫས་རྣམས་འཇུ་ཐུབ་ཅེས་གྲྭ་པས་དཀོར་ཟ་བ་དེ་འོས་པ་ཡིན་ཚུལ་གྱ་ཚོམ་དུ་སྨྲ་
བའམ། ཡང་ན་གྲྭ་པ་འདི་ཚོ་དཀོར་ཇི་ཙམ་ཟོས་ཀྱང་རྒྱགས་རྒྱུ་མི་འདུག་ཅེས་ལྡོག་ནས་
ཟུར་ཟ་བྱེད་པའི་དཔེ་དོན་སྦྱར་བའོ།།
༢༤ གྲི་རྣོ་མེད་ལག་ལ་གཟན། གཏམ་དོན་མེད་རྣ་བར་གཟན། དཔེ་རྣོ་པོ་མེད་པའི་གྲི་དེ་
ལག་པར་གཟན་པ་བཞིན་དུ། དོན་དགོས་མེད་ཕན་པ་མ་མཆིས་པའི་སྐད་ཆ་མང་པོ་དེ་



292 གཏམ་མཛོད་མེས་པོའི་ཞལ་རྒྱུན།
E
，
མིའི་རྣ་བར་གཞན་ལས་གཟན་པ་ཡོད་ཅེས་དཔེ་དོན་སྦྱར་ནས། རྒྱུ་མཚན་དང་དགོས་དོན་
མེད་པའི་གཏམ་ཉོག་གི་རིགས་འདི་ནམ་ཡང་ཤོད་རྒྱུ་མེད་ཅེས་བསྟན་པའོ།། །
༢༥ དགའ་པོ་འཁོན་སྲིད། ཞིམ་པོ་སྨྱུག་སྲིད། དཔེ་ཟས་ཞིམ་པོ་ཅི་འདྲ་ཞིག་ཡིན་རུང་
ཟོས་དྲགས་ན་སྐྱུགས་སྲིད་པ་བཞིན་དུ། དོན་ཕན་ཚུན་དགའ་པོ་བྱེད་པའང་དགའ་ཚོད་མ་
ཟིན་ན་ནམ་ཞིག་འཁོན་པའང་ཡོང་སྲིད་ཅེས་སྤྱིར་འཇིག་རྟེན་གྱི་བྱ་བར་ངེས་བརྟན་མེད་
པའི་དཔེ་དོན་སྦྱར་ཏེ། གཙོ་བོ་གང་དང་གང་ཡིན་རུང་ཚད་ལས་བརྒལ་ན་ལྡོག་ཕྱོགས་སུ་
འགྱུར་འགྲོ་བའི་བྱ་དངོས་ཀྱི་ཆོས་ཉིད་བསྟན་པའོ།།
༢༦ དགེ་བཤེས་ལགས་དང་རྩོད་པ། ཀ་བ་ལགས་དང་རྡུང་ག དཔེ་ཁང་པའི་ཀ་བར་རྡུང་
ག་རྒྱག་པ་བཞིན་དུ། དོན་དགེ་བཤེས་ལགས་ཏེ་རྟོག་གེ་སྨྲ་བ་དང་རྩོད་པ་རྒྱག་པ་དེ་ནི་
ཕམ་ཁ་འཕེལ་རྒྱུ་ལས་མེད་ཅེས་དཔེ་དོན་སྦྱར་ནས་མི་ཁ་བདེ་པོ་དང་མཉམ་དུ་དོན་མེད་
ཀྱི་གཏམ་ལ་རྩོད་འཐེན་བྱ་མི་རུང་ཞེས་གདམས་པའོ།།
༢༧ དགྲ་ཁ་གཤོམ་ཆེ་ན་འགྲིག་འདོད། འབྲུག་འུར་སྒྲ་ཆེ་ན་ཐན་རྟགས། དཔེ་དབྱར་
དུས་འབྲུག་སྒྲ་དྲག་པོ་སྒྲོག་པ་དེ་གནམ་དྭངས་ནས་ཐན་པ་སྟོན་པའི་རྟགས་མཚན་ཡིན་
པ་བཞིན་དུ། དོན་དགྲ་ཕྱོགས་ནས་འཕྱར་རྒྱག་གི་འབོར་ཤོག་ཆེན་པོ་བྱེད་པ་དེ་ཡང་སྙིང་
འདུམ་འགྲིག་བྱེད་འདོད་ཀྱི་རྟགས་ཡིན་ཞེས་དཔེ་དོན་སྦྱར་ནས་དགྲ་བོའི་འུར་གཤོམ་བྱེད་
པར་སྐྲག་མི་རུང་བར་བསྟན་པའོ།། (འབྲོག་ཁུལ་）
ཐར མགར་བ་རང་གི་རལ་གྲིས་བསད། ཕ་མ་རང་གི་བུ་ཡིས་མནར། དཔེ་མགར་བ་རང་
གིས་བཟོས་པའི་རལ་གྲིས་རང་བསད་པ་བཞིན་དུ། དོན་ཕ་མ་རང་གིས་གསོས་པའི་བུ་
ཕྲུག་གིས་རང་ཉིད་སྡུག་བསྔལ་མྱོང་དུ་འཇུག་མཁན་ཡོད་ཅེས་དཔེ་དོན་སྦྱར་ནས། ཕ་
མས་བུ་ཕྲུག་གསོ་སྐྱོང་དང་སྦྱོང་བརྡར་བྱ་རྒྱུ་བྱམས་སྡང་མཐའ་གཉིས་སུ་མ་ལྷུང་བར་རན་
པར་སྐྱོང་དགོས་ཞེས་བསྟན་པའོ།།



དཔེ་དོན་ཟུང་སྦྲེལ་གྱིས་བརྗོད་དོན་གསལ་བར་སྟོན་པ། 293
༢༩ འགྲུལ་པ་དགོང་སླེབས་སྡོད་པའི་རྟགས། ཁ་བ་ཞོགས་བབས་འགྲོ་བའི་རྟགས། དཔེ་
འགྲུལ་པ་དགོང་དྲོ་སླེབས་ན་དོ་ནུབ་ཡུལ་དེར་ཞག་པ་བྱས་ཏེ་སྡོད་པའི་རྟགས་གསལ་པོ་
བསྟན་པ་དེ་བཞིན་དུ། དོན་ཞོགས་པ་ཁ་བ་འབབ་པ་དེ་ནི་སྤྲིན་པ་འགྲོ་བ་སྟེ་ནམ་མཁའ་
དྭངས་པའི་སྔ་ལྟས་ཡིན་ཞེས་ས་མཐོའི་གནས་གཤིས་འགྱུར་ཚུལ་གྱི་ཉམས་མྱོང་བརྗོད་པ་
ཡིན་ནོ།།
༣༠ རྒན་པས་གང་བྱེད་གཞོན་པས་བྱེད། གླ་བའི་ཕྲུ་གུ་བྲག་ལ་འཛེགས། དཔེ་གླ་བའི་ཕྲུ་
གུ་བྲག་ལ་འཛེགས་པ་བཞིན་དུ། རྒན་པས་ཇི་ལྟར་བྱེད་པ་དེ་བཞིན་གཞོན་པ་ཚོས་བྱེད་
པ་ཡིན་ཞེས་བསྟན་ནས། རྒན་རབས་ཚོས་ཀུན་སྤྱོད་བཟང་པོ་རྒྱུན་འཁྱོངས་བྱས་ཏེ་མི་
རབས་རྗེས་མ་ཚོར་མིག་དཔེ་འཇོག་རྒྱུ་དེ་སྤྱི་ཚོགས་ཀྱི་ཀུན་སྤྱོད་དར་འཕེལ་ཡོང་བའི་
འགག་རྩ་ཞིག་ཡིན་པར་བསྟན་པའོ།། །།
༣༡ རྒྱ་ལ་འགྲོ་བར་རྒྱུ་དགོས། རྒྱུ་མ་སྦྱོང་བར་ཁྲག་དགོས། དཔེ་བཟའ་བྱའི་ཕྱུགས་ཀྱི་
རྒྱུ་མ་སྦྱོང་བ་ལ་ཁྲག་དགོས་པ་བཞིན་དུ། དོན་རྒྱ་གར་རྒྱ་ནག་སོགས་ཐག་རིང་ཡུལ་གྲུ་
ཆེན་པོར་འགྲོ་བ་ལ་རྒྱུ་ནོར་དགོས་པ་ཡིན་ཞེས་དཔེ་དོན་སྦྱར་ནས་སྤྱི་ཚོགས་ཐོག་བྱ་
བ་གང་ཞིག་བྱེད་ན་ཡང་། དེ་གཙོ་བོར་དཔལ་འབྱོར་གྱི་ཆ་རྐྱེན་ལ་བརྟེན་དགོས་པར་
བསྟན་པའོ།།
༣༢ རྒྱལ་ཁ་བློན་བོས་སྒྱུར། རྟ་ཁ་སྲབ་ཀྱིས་སྒྱུར། དཔེ་རྟའི་ཁ་ལོ་སྲབ་ཀྱིས་སྒྱུར་བ་དེ་
བཞིན་དུ། དོན་རྒྱལ་པོའི་ཁ་ལོ་ཡང་བློན་པོས་སྒྱུར་གྱིན་ཡོད་ཅེས་དཔེ་དོན་སྦྱར་ཏེ་རྒྱལ་པོ་
འདོད་ཡོན་ལ་གཡེངས་ནས་གནས་ལུགས་ཅི་ཡང་མི་ཤེས་པར་བརྟེན། སྐབས་དང་བསྟུན་
ནས་བློན་པོས་རང་འདོད་ལྟར་རྒྱལ་སྲིད་ཀྱི་དབང་ཆ་འཛིན་པ་ཡིན་པར་བསྟན་པའོ།།
༣༣ རྒྱལ་ཁམས་ཕོ་ཕྱེད་མོ་ཕྱེད། ལུང་པ་རྩྭ་ཕྱེད་ཆུ་བྱེད། དཔེ་ལུང་པ་གང་སར་རྩྭ་ཁ་
དང་ཆུ་ཕྲན་ཕྱེད་འདྲེས་ཡིན་པ་བཞིན་དུ། དོན་རྒྱལ་ཁམས་ཏེ་སྤྱི་ཚོགས་ཐོག་སྐྱེས་པ་དང་



294 གཏམ་མཛོད་མེས་པོའི་ཞལ་རྒྱུན།
བུད་མེད་ཕྱེད་འདྲེས་ཡིན་ཞེས་དཔེ་སྦྱར་ནས། དགའ་རོགས་གཉེན་ཡ་གང་ནས་གདམ་
ནའང་རྙེད་ཐུབ་པ་ཡིན་ཟེར་བ་ལྟ་བུར་སྤྱོད་པ་ཡིན།། །
༣༤ རྒྱལ་པོ་ཆགས་པར་འབངས། བྱ་ཆགས་པར་ཤིང་། དཔེ་ཤིང་སྡོང་མེད་ན་བྱ་རིགས་
ཆགས་ས་བརྟེན་ས་མེད་པ་བཞིན་དུ། དོན་ཆབ་འབངས་མེད་ན་རྒྱལ་པོ་ཆགས་ས་མེད་
ཅེས་དཔེ་དོན་སྦྱར་ཏེ་རྒྱལ་པོས་ངེས་པར་འབངས་ཀྱི་འཚོ་སྐྱོང་ལ་བསམ་གཞིགས་བྱ་རྒྱུ་
ནི༑ རང་ཉིད་ཆགས་འཇིག་ལ་ཐུག་པའི་གནད་དོན་ཞིག་ཡིན་པར་བསྟན་པའོ།།
༣༥ * རྒྱལ་པོ་ཆགས་པའི་རྟེན་དང་། ཐེའུ་རང་འཁོར་བའི་ཡོས། འདིར་བཤད་པའི་རྒྱལ་
པོ་ནི་དྲེགས་པ་སྡེ་བརྒྱད་ཀྱི་གྲས་ལྷ་འདྲེའི་ནང་གི་རྒྱལ་པོ་ཟེར་བར་གོ་དགོས། དཔེ་ཐེའུ་
རང་ཟེར་བའི་འདྲེ་དེ་འཁོར་བ་ལ་ཡོས་ཁྲ་སྟེ་ནས་འབྲུ་སྲེག་མ་གཏོར་དགོས་པ་བཞིན་དུ།
རྒྱལ་བཙན་ཆགས་པ་ལ་རྟེན་མཁར་དགོས་པ་ཡིན་ཞེས་དཔེ་དོན་སྦྱར་ཞིང་། སྐབས་རེ་
མི་སེར་རྣམས་གནས་དགོས་ན་ས་ཞིང་སྒོ་ཕྱུགས་སོགས་མེད་ཐབས་མེད་ཟེར་བ་ལྟ་བུ་
ལའང་སྤྱོད་སྲོལ་ཡོད་དོ།།
༣༦ རྒྱལ་བོའི་བཀའ་ཁྲིམས་ནོར་གྱིས་བཤིག །སྒོམ་ཆེན་ཕྱག་རྒྱ་ཤིག་གིས་བཤིག དཔེ་
སྒོམ་ཆེན་སྒོམ་རྒྱག་པའི་ལུས་ཀྱི་ཕྱག་རྒྱ་དེ་ཤིག་གིས་ཟོས་ནས་བཤིག་པ་བཞིན་དུ། དོན་
རྒྱལ་པོའི་བཀའ་ཁྲིམས་ཇི་ལྟར་བཙན་ནའང་རྒྱུ་ནོར་ལྐོག་རྔན་གྱིས་བཤིག་མི་ཐུབ་པ་མེད་
ཅེས་དཔེ་དོན་སྦྱར་ནས། སྤྱི་ཚོགས་ལམ་ལུགས་ཅི་འདྲ་ཞིག་ལའང་རྒྱུ་རྔན་ལ་མགོ་མི་
སྒུར་བའི་ཁྲིམས་དཔོན་ཞིག་མཐོང་དཀོན་པར་བསྟན་པའོ།།
༣༧ རྒྱལ་པོའི་བཀའ་དང་རི་གཟར་རྦབ། དཔེ་རི་གཟར་པོའི་ངོས་ལས་ཐུར་དུ་འགྲིལ་བའི་
རྦབ་རྡོ་བཞིན་དུ། དོན་རྒྱལ་པོའི་བཀའ་ཡང་ཕབ་ཟིན་པའི་རྗེས་སུ་བདེན་རྫུན་ནམ་དོན་
དངོས་དང་མཐུན་མི་མཐུན་ལ་མ་བལྟོས་པར་རྒྱུ་མཚན་བཤད་དེ་བཀའ་འགོག་བྱེད་ས་
མེད་ཅེས་ཧ་ཅང་བཙན་པོ་ཡིན་པའི་དོན་སྦྱར་བའོ།།



དཔེ་དོན་ཟུང་སྦྲེལ་གྱིས་བརྗོད་དོན་གསལ་བར་སྟོན་པ། 295
༣༨ རྒྱུ་འབབ་ས་རྒྱལ་བོའི་བང་མཛོད། ཆུ་འབབ་ས་ལུང་པའི་སུམ་མདོ། དཔེ་རི་གཡས་
གཡོན་གྱི་ཆུ་ཕྲན་ཐམས་ཅད་འབབ་ས་དེ་ལུང་པའི་སུམ་མདོར་ཡིན་པ་དེ་བཞིན་དུ། དོན་
མི་སེར་གྱི་རྒྱུ་ནོར་ཐམས་ཅད་མཐའ་མའི་འབབ་ས་དེ་རྒྱལ་པོའི་བང་མཛོད་ཀྱི་ནང་དུ་ཡིན་
ཞེས་དཔེ་དོན་སྦྱར་ནས་བསྟན་པའོ།།
༣༩ རྒྱུ་མེད་གཤོམ་ལ་དགའ། ད་དིག་བཤད་ལ་དགའ། དཔེ་ངག་ད་དིག་ཅན་གྱི་མི་དེ་
སྐད་ཆ་བཤད་རྒྱུར་དགའ་བ་དེ་བཞིན་དུ། དོན་རྒྱུ་ནོར་མེད་པའི་མི་དེ་རྒྱས་གཤོམ་བྱ་རྒྱུར་
དགའ་པོ་ཡོད་ཅེས་དཔེ་སྦྱར་ནས། རང་གི་དཔལ་འབྱོར་དང་མི་འཚམ་པའི་གཤོམ་ར་བྱ་
མི་ཉན་ཞེས་གདམས་པའོ།།
༤༠ རྒྱུ་མ་རློན་པ་གྲིས་མི་ཆོད། ལེ་ལོ་ཅན་གྱིས་ལས་མི་ཚར། དཔེ་ནོར་ཕྱུགས་ཀྱི་རྒྱུ་
མ་རློན་པ་གྲི་ཡིས་མི་ཆོད་པ་དེ་དང་འདྲ་བར། དོན་མི་ལེ་ལོ་ཅན་གྱི་ལས་ཀ་ལ་ཚར་བའི་
དུས་མེད་ཅེས་དཔེ་དོན་སྦྱར་ཏེ། བྱ་ལས་གང་ཡིན་རུང་དུས་ཐོག་ལེགས་སྒྲུབ་བྱེད་དགོས་
པར་བསྟན་པའོ།།
༤༡ སྒོག་པར་ཐུག་ན་སྒོག་དྲི་འཇགས། ངན་པར་འགྲོགས་ན་སྤྱོད་ངན་འགོ དཔེ་སྒོག་པ་
ལ་རེག་ན་སྒོག་དྲི་རང་བཞིན་གྱིས་འཇགས་པ་བཞིན་དུ། དོན་སྐྱེ་བོ་ངན་པ་དང་འགྲོགས་
ན་དེའི་སྤྱོད་ཚུལ་ངན་པ་རྣམས་ཆེད་དུ་མ་བསླབས་ཀྱང་ཤུགས་ཀྱིས་འགོ་བ་ཡིན་པས་
གྲོགས་པོ་ངན་པ་རྒྱང་རིང་དུ་སྤོང་དགོས་པར་གདམས་པའོ།།
༤༢ ངན་པས་རང་བསྟོད། རུལ་མས་བུ་བསྟོད། དཔེ་ཨ་མ་རང་ཤེད་ཅན་གྱིས་རང་གི་
བུ་ལ་ངོ་བསྟོད་བྱེད་པ་དེ་བཞིན་དུ། དོན་མི་ངན་གྱིས་རང་གིས་རང་ལ་བསྟོད་པ་བྱེད་པ་
ཞེས་དཔེ་དོན་སྦྱར་ནས་དེ་དག་ནི་ངོ་ཚ་མེད་པའི་རང་གཤིས་ཡིན་པས། མི་རྣམས་ཞེ་
ནས་ཁྲེལ་དགོས་པ་ཞིག་ཡིན་པར་བསྟན་ཏེ་གང་དང་གང་ལའང་ཁེངས་སྐྱུངས་བག་ཡོད་
ཀྱི་སྤྱོད་ཚུལ་སྐྱོང་དགོས་པར་བསྟན་པའོ།། (མདོ་ཁམས་ཁུལ་）



296 གཏམ་མཛོད་མེས་པོའི་ཞལ་རྒྱུན།
༤༣ ངན་པས་རང་བསྟོད། ཁྭ་ཏས་སྒྲོ་བསྟོད། དཔེ་བྱ་ཁྭ་ཏས་རང་གི་སྒྲོ་ལ་བསྟོད་པ་
དེ་བཞིན་དུ་རང་གིས་རང་ལ་བསྟོད་པ་བྱེད་པ་ནི་སྐྱེ་བོ་ངན་པའི་རང་རྟགས་ཕྱིར་མངོན་
པ་ཡིན་ཞེས་དཔེ་དོན་སྦྱར་ནས། མི་གཞན་ལ་བཀུར་སྟི་གུས་ཞབས་ཀྱི་གོམས་གཤིས་
མཚོན་པ་ཡིན།།
༤༤ བཅད་པའི་སྡོང་པོ་སྐྱེ་མི་ཐུབ་པ་དང་། མནན་པའི་དགྲ་བོ་ལངས་མི་ཐུབ་པ་ཞིག
དཔེ་བཅད་ཟིན་པའི་ཤིང་སྡོང་པོ་དེ་ནམ་ཡང་སྐྱེ་མི་ཐུབ་པ་ཞིག་བཟོ་དགོས་པ་དེ་བཞིན་དུ།
དོན་མར་མནན་ཟིན་པའི་དགྲ་བོ་དེ་དུས་གཏན་དུ་ཡར་ལངས་མི་ཐུབ་པ་ཞིག་བཟོ་དགོས་
ཞེས་དཔེ་དོན་སྦྱར་ཏེ། ལན་གཅིག་ཕམ་པར་བྱས་པའི་དགྲ་བོ་དེ་གལ་སྲིད་ཡར་ལངས་པ་
ཡིན་ན་རང་ཉིད་ལ་འཁོན་ལན་དྲག་པོ་ཞིག་སློག་ངེས་ཡིན་ཞེས་གདམས་པའོ།།
༤༥ ཆང་ལན་ཆུ་འཇལ། བཟང་ལན་ངན་འཇལ། དཔེ་ཆང་གི་ལན་ཆུ་ཡིས་འཇལ་བ་
བཞིན་དུ། དོན་ཕར་ལ་བཟང་པོ་བྱས་པའི་ལན་ལ་ཚུར་ངན་གནོད་བསྐྱལ་བ་ཞེས་དཔེ་དོན་
སྦྱར་ནས་ཐ་ཤལ་གྱི་སྤྱོད་ཚུལ་དེ་ལྟ་བུ་ནམ་ཡང་མི་བྱ་བར་གདམས་པ་ཡིན་ཞིང་། ཡང་
སྐབས་རེ་ཕན་བཏགས་པའི་ལན་དུ་གནོད་པ་བྱས་བྱུང་ཟེར་བ་ལྟ་བུ་དེ་རིགས་ལ་དཔེ་
ཉིས་རྩེག་གི་ཚུལ་དུ་སྤྱད་ནའང་འགྲིག་གོ། །
༤༦ ཆར་སྣེ་རླུང་ཁྲིད། དགྲ་སྣེ་གཉེན་ཁྲིད། དཔེ་ཆར་གྱི་སྣ་རླུང་གིས་ཁྲིད་པ་བཞིན་དུ།
དོན་དགྲ་བོའི་སྣ་གཉེན་གྱིས་ཁྲིད་པ་ཞེས་དཔེ་དོན་སྦྱར་ནས་དེ་ནི་གཞན་ལས་ཐབས་
རྡུགས་པ་ཞིག་དང་། སྙིང་ན་བ་ཞིག་ཡིན་པར་བསྟན་པའོ།།
༤༧ ཆུ་རྐ་ནང་དུ་མི་ཚུད་པ་དང་། མི་ཁྲིམས་འོག་ཏུ་མི་འདུས་པ། དཔེ་ཆུ་ཆུ་རྐའི་ནང་དུ་
མི་ཚུད་པ་མེད་པ་དེ་བཞིན་དུ། དོན་མི་སུ་ཡིན་ནའང་ཁྲིམས་ལུགས་ཀྱི་འོག་ཏུ་མི་འདུས་
པ་མེད་ཅེས་དཔེ་དོན་སྦྱར་ཏེ། ཁྲིམས་ལུགས་ནི་སྤྱི་ཚོགས་བདེ་འཇགས་སུ་འགོད་པའི་
ཐབས་མཆོག་བླ་ན་མ་མཆིས་པ་ཞིག་ཡིན་པར་བརྟེན། ཆེ་བཙན་ཅི་འདྲ་ཞིག་ཡིན་ནའང་
དེ་ལས་རྩ་བ་ནས་འགལ་དུ་འཇུག་མི་རུང་བར་བསྟན་པའོ།།



དཔེ་དོན་ཟུང་སྦྲེལ་གྱིས་བརྗོད་དོན་གསལ་བར་སྟོན་པ། 297
༤༨ ཆུ་མགོ་ཆད་པའི་རྫིང་བུ། དབུང་རོགས་མེད་པའི་དཔའ་བོ། དཔེ་ཆུ་རྒྱུན་འབབ་སའི་
ཆུ་འགོ་ཆད་ཟིན་པའི་རྫིང་བུ་བཞིན་དུ། དོན་རྒྱབ་ཕྱོགས་ནས་དཔུང་རོགས་ཡོང་མཁན་
མེད་པའི་དཔའ་བོ་ཞེས་དཔེ་དོན་སྦྱར་ཏེ། དེ་རིགས་ནི་ཕམ་ཉེས་ཡོང་རྒྱུ་ཉག་ཅིག་ལས་
བཟློག་ཐབས་མེད་པར་བསྟན་པའོ།། (མདོ་ཁམས་ཁུལ་）
༤༩ ཆུ་ཆེན་པོ་བརྒལ་དུས་ངོ་ཚ་མེད། གཏམ་ཆེན་པོ་ལབ་དུས་ངོ་ཚ་མེད། དཔེ་ཆུ་ཆེན་
པོ་བརྒལ་བའི་སྐབས་སུ་དེ་སྔ་ཆེད་བཟོས་མདོམས་རས་སོགས་མེད་རྐྱེན་མི་ཚང་མ་
གོས་ཡོངས་རྫོགས་ཕུད་དེ་བརྒལ་བར་ངོ་ཚ་མི་བྱེད་པ་དེ་བཞིན་དུ། དོན་གལ་འགངས་
ཆེ་བའི་སྐད་ཆའི་རིགས་ཤོད་དུས་ངོ་ཚ་དང་། འཛེམ་གཟོན་སོགས་བྱ་རྒྱུ་མེད་པར་གནས་
ལུགས་ཁ་གསལ་ཤོད་དགོས་ཞེས་དཔེ་དོན་སྦྱར་ཏེ། ངོ་ཚའམ་འཛེམ་བྱ་ལའང་ཚད་གཞི་
ཡོད་པར་བསྟན་པའོ།།
༥༠ ཆུ་དྲོད་འཇམ་གྱིས་ཤ་མི་ཚོས། གཏམ་ཉག་ཉོག་གིས་དོན་མི་གོ དཔེ་ཆུ་དྲོད་འཇམ་
ནང་ཤ་བཙོས་ན་དམར་ལོག་ཐེབས་ནས་ཇི་ཙམ་བཙོས་ན་ཡང་ཤ་ཡག་པོ་མི་ཚོས་པ་
བཞིན་དུ། དོན་གཏམ་ཁ་གསལ་མེད་པའི་ཉ་གེ་ཉོག་གེ་ཇི་ཙམ་བཤད་ཀྱང་གོ་དགོས་ངེས་
ཀྱི་དོན་དག་གསལ་པོ་གོ་མི་ཐུབ་ཅེས་དོན་སྦྱར་ཏེ། བྱ་བ་གང་ཡིན་རུང་སྐད་ཆ་གསལ་པོ་
གོ་དོན་འཕྲོད་པ་ཞིག་ཤོད་དགོས་པར་བསྟན་པའོ།།
༥༡ ཆུ་མ་ཤོར་གོང་ནས་རགས། རྐྱེན་མ་བྱུང་གོང་ནས་ཟློག་པ། དཔེ་ཆུ་མ་ཤོར་བའི་སྔ་
རོལ་ནས་ཆུ་རགས་རྒྱག་དགོས་པ་དེ་བཞིན་དུ། དོན་བྱ་བ་གང་ཡིན་ཡང་རྐྱེན་མ་ལྷགས་
གོང་ནས་བཟློག་ཐབས་བྱ་རྒྱུ་གང་ཡོད་བྱ་དགོས་ཞེས་དཔེ་དོན་སྦྱར་ཏེ། མ་བྱུང་སྔོན་
འགོག་གི་བྱ་ཐབས་སྤྱོད་རྒྱུ་ནི་གལ་འགངས་ཧ་ཅང་ཆེ་བ་ཞིག་ཡིན་པར་བསྟན་པའོ།།
༥༢ ཆོས་མེད་ཀྱང་བླ་མའི་ཚུལ། སྤུ་མེད་ཀྱང་པགས་པའི་ཚུལ། དཔེ་སྤུ་མེད་ནའང་པགས་
པ་ཡིན་ཁུལ་བྱེད་པ་བཞིན་དུ། ཆོས་མེད་ནའང་བླ་མའི་ཚུལ་བཟུང་བ་ཞེས་དཔེ་དོན་སྦྱར་



298 གཏམ་མཛོད་མེས་པོའི་ཞལ་རྒྱུན།
ཏེ༑ རང་ཉིད་ལ་ཆ་རྐྱེན་དེ་ལྟ་བུ་མེད་ཀྱང་མིང་ཆེན་པོ་ཞིག་འཁུར་དགོས་བྱུང་ཟེར་བ་ལྟ་བུ་
ཁེངས་སྐྱུངས་ལ་སྤྱོད་པ་མང་ཞིང་། ཡང་སྐབས་རེ་ཁོ་ལ་དེ་འདྲའི་ཆ་རྐྱེན་མེད་ན་ཡང་མིང་
སྟོང་ཙམ་ཁུར་བ་ཡིན་ཞེས་འཕྱ་དམོད་ལྟ་བུར་སྤྱད་ཀྱང་ཆོག །
༥༣ ཇ་ཚྭ་མེད་དང་། གཏམ་དོན་མེད། དཔེ་ཇ་ལ་ཚྭ་མེད་ན་བྲོ་བ་མེད་པ་བཞིན་དུ། གཏམ་
དོན་མེད་ལ་སྙིང་པོ་ཅི་ཡང་མ་མཆིས་ཞེས་དཔེ་དོན་སྦྱར་ཏེ། དོན་དག་མེད་པའི་སྐད་ཆ་
ཤོད་པ་ནི་རང་གཞན་གཉིས་ཀའི་དུས་ཚོད་ཆུད་ཟོས་ཀྱི་རྒྱུ་ལས། དགེ་མཚན་ཅི་ཡང་མེད་
པར་བསྟན་པའོ།།
༥༤ འཇའ་གར་ཟུག་ལ་ཉི་མ། བུ་གར་སོང་ལ་མནའ་མ། དཔེ་འཇའ་གང་དུ་ཟུག་ས་དེར་
ཉི་འོད་ཡོད་པ་བཞིན་དུ། དོན་བུ་གང་དུ་སོང་ཡང་ས་དེ་གར་མནའ་མ་ཡོད་ཅེས་དཔེ་དོན་
སྦྱར་བ་སྟེ། ཕོ་ཁྱོ་ག་གར་བསྐྱོད་སར་ཆུང་མ་འཚོལ་བ་དེ་ལུགས་མཐུན་ལྟ་བུར་བཤད་
པ་འདི་ལས་ལམ་ལུགས་རྙིང་པའི་ཕོ་མོ་འདྲ་མཉམ་མ་ཡིན་པའི་བསམ་བློའི་ཤུགས་རྐྱེན་
མཚོན་པ་ཡིན་ནོ།།
༥༥ ཉམ་ཆུང་ཚིག་གིས་ནུས་མི་ཐོན། དབུལ་པོའི་ནོར་ལ་རིན་མི་ཁུག། དཔེ་དབུལ་པོའི་
རྒྱུ་ནོར་ལ་རིན་ངེས་ཀྱི་གོང་མི་རག་པ་བཞིན་དུ། དོན་མི་ཉམ་ཆུང་གི་ཚིག་ལ་བདེན་པའི་
དོན་སྙིང་ཡོད་ནའང་ནུས་པ་ཅི་ཡང་ཐོན་མི་ཐུབ་ཅེས་དཔེ་དོན་སྦྱར་ཏེ། སྤྱི་ཚོགས་ཐོག་
དབང་དང་རྒྱུ་ནོར་མེད་ན་བྱ་བ་གང་ཞིག་ཀྱང་འགྲུབ་མི་ཐུབ་པར་བསྟན་པའོ།།
༥༦ ཉི་མ་རྒས་ཁར་དྲོ། མི་ཚེ་རྒས་ཁར་སྐྱིད། དཔེ་ཉི་མ་ནུབ་རི་བརྒལ་ཁར་དྲོ་བ་བཞིན་
དུ༑ དོན་མི་ཚེ་རྒས་པའི་སྐབས་སུ་སྐྱིད་པ་ཞིག་དགོས་ཞེས་དཔེ་དོན་སྦྱར་ནས། ཕ་མ་
ཚོས་དཀའ་སྡུག་དུ་མ་སྤྱད་དེ་བུ་ཚ་རྣམས་གསོ་སྐྱོང་བྱས་པ་ཡིན་པས་ལོ་ན་མཐོ་པོར་
སླེབས་དུས་དལ་སྐྱིད་དུ་གནས་ཐུབ་པ་ཞིག་དགོས་པར་བསྟན་པའོ།།



དཔེ་དོན་ཟུང་སྦྲེལ་གྱིས་བརྗོད་དོན་གསལ་བར་སྟོན་པ། 299
༥༧ ཉི་མ་ཤར་ན་མུན་པ་འགྲོ། བདེན་པ་བདར་ན་རྫུན་པ་གསལ། དཔེ་ཉི་མ་ཤར་ན་མུན་
པ་རང་བཞིན་དུ་སངས་འགྲོ་བ་ལྟར། དོན་བདེན་པའི་བདེན་ཁུངས་ར་སྤྲོད་བྱས་ན་རྫུན་
མ་གསལ་པོར་ཐེར་འདོན་བྱེད་ཐུབ་ཅེས་དཔེ་དོན་སྦྱར་ནས། རང་ལ་བདེན་པ་ཡོད་ཕྱིན་
བདེན་དོན་རྣམས་མཐར་ཕྱིན་པ་གསལ་བཤད་བྱ་དགོས་པར་བསྟན་པའོ།། (ཁམས་ཁུལ་)
༥༨ ཉིན་བརྒྱ་ཐུབ་པའི་མེ་ཏོག་མེད། ཕྱི་ཐག་རིང་བའི་གྲོགས་པོ་དཀོན། དཔེ་ཉི་མ་བརྒྱའི་
རིང་ལ་བཞད་ནས་སྡོད་པའི་མེ་ཏོག་མེད་པ་བཞིན་དུ། དོན་ཚེ་གང་རིང་མཛའ་གཅུགས་
འགྱུར་མེད་ཀྱི་གཞུང་ཕྱི་ཐག་རིང་བའི་གྲོགས་པོ་དཀོན་ཞེས་དཔེ་དོན་སྦྱར་ཏེ་འགྲོགས་
འདྲིས་བྱས་པའི་གྲོགས་པོ་ཡིན་ཕྱིན་སྐྱིད་སྡུག་ཁེ་ཉེན་ཇི་ལྟར་འཕྲད་ནའང་འགྱུར་བ་མེད་
པའི་གྲོགས་པོ་དམ་པ་ཞིག་བྱ་དགོས་པར་བསྟན་པ་འདི་ནི་བོད་རིགས་ཀྱི་ཀུན་སྤྱོད་གལ་
ཆེན་ཞིག་ཡིན།།
༥༩ གཉོམ་ཆུང་བྱས་ནས་དགྲ་ངོ་མི་ལོན། མེད་མུག་བཤད་ནས་འགྲུལ་ངོ་མི་ལོན། དཔེ་
གཉོམ་ཆུང་སེམས་ཆུང་བྱས་ནས་དགྲ་བོའི་ངོ་ལེན་བྱེད་མི་ཐུབ་པ་བཞིན་དུ། དོན་མེད་
རབས་དང་མུ་གེ་བྱུང་ཚུལ་སོགས་བཤད་ནས་འགྲུལ་པའི་ངོ་ཡ་ལོན་མི་ཐུབ་པ་དཔེ་དོན་
སྦྱར་ཏེ། རྟག་པར་གཉོམ་ཆུང་དང་སྡུག་སྐད་ཁོ་ན་བརྒྱབ་ཀྱང་དོན་འགྲུབ་མི་སྲིད་པས་
སྐབས་དང་བསྟུན་ཤེས་པ་གལ་ཆེ་བར་བསྟན་པའོ།།
༦༠ གཏམ་ཁ་ནས་ཤོར། རྫ་ལག་ནས་ཤོར། དཔེ་རྫ་མ་ལག་ནས་ཤོར་ན་ཆག་ཐོར་འགྲོ་
རྒྱུ་ལས་སྐྱོབ་ཐབས་མེད་པ་དེ་བཞིན་དུ། དོན་གསང་དགོས་པའི་གཏམ་ཁ་ནས་ཤོར་བའི་
རྗེས་ཚུར་བསྡུ་ཐབས་མེད་ཅེས་དཔེ་དོན་སྦྱར་ཏེ། སྐད་ཆ་ཤོད་དུས་ཤོད་འོས་དང་མི་འོས་
བསམ་ཞིབ་བྱ་དགོས་པ་ལས། ཐོས་ཚད་གང་དྲན་བཤད་ན་རྗེས་སུ་འགྱོད་ཀྱང་བཟློག་
ཐབས་མེད་པར་བསྟན་པའོ།།



300 གཏམ་མཛོད་མེས་པོའི་ཞལ་རྒྱུན།
༦༡ གཏམ་གོ་བ་ལོག་པས་རྒྱལ་ཁམས་འཁྲུག །ཟས་གོ་རེ་སྐམ་བོས་མིད་པ་དབྲལ། དཔེ་
བག་སྲེག་སྐམ་པོ་ཟ་ཉེས་ན་མིད་པ་དབྲལ་བ་བཞིན་དུ། དོན་སྐད་ཆ་གོ་ལོག་ཐེབས་ཉེས་
ཀྱིས་རྒྱལ་ཁབ་འཁྲུག་གཞིའི་ངན་འབྲས་བཟོ་བ་ཞེས་དཔེ་དོན་སྦྱར་ཏེ། སྐད་ཆ་ཉན་བཤད་
གང་གི་སྐབས་སུའང་གོ་བ་མ་ལོག་པ་ཞིག་ཡོང་ཐབས་ངེས་པར་དུ་ནན་ཏན་བྱ་དགོས་
པར་བསྟན་པའོ།། (ཨ་མདོ་ཁུལ་)
༦༢ གཏམ་གྱི་མགོ་མ་ཀུ་རེ། ཆོས་ཀྱི་མགོ་མ་སྐྱབས་འགྲོ། དཔེ་ཆོས་ཀྱི་འགོ་འཛུགས་
དེ་སྐྱབས་འགྲོ་ནས་བྱེད་པ་བཞིན་དུ། དོན་གཏམ་གྱི་འགོ་འཛུགས་སྐབས་ཀྱང་ཁ་མཚར་
བཞད་གད་ཐག་གེ་བ་ཞིག་ཡོང་བ་བྱས་ན། ཕན་ཚུན་བློ་བག་ཕེབས་ཤིང་སེམས་སྒོ་ཡངས་
པོར་བྱེ་སྟེ་བརྗོད་དོན་གང་ཞིག་བཤད་དགོས་ནའང་གྲོས་མོལ་བདེ་བླག་ངང་ལྷག་པོར་
བྱེད་ཐུབ་པར་བསྟན་པའོ།། (ཨ་མདོ་ཁུལ་)
༦༣ གཏམ་བརྒྱ་བཤད་ཀྱི་སྙིང་པོ་དོན། ཞོ་བརྒྱ་དཀྲོག་གི་སྙིང་བོ་མར། དཔེ་ཞོ་ཐེངས་
བརྒྱ་ཕྲག་དཀྲོག་པའི་དགོས་པ་མར་འདོན་རྒྱུ་དེ་ཁོ་ན་ཡིན་པ་དེ་བཞིན་དུ། སྐད་ཆ་བརྒྱ་
བཤད་སྟོང་བཤད་ཀྱི་སྙིང་པོ་དགོས་དོན་གོ་བར་བྱ་རྒྱུ་དེ་ཡིན་ཞེས་དཔེ་དོན་སྦྱར་ཏེ། དོན་
མེད་ཀྱི་གཏམ་འཆལ་མི་ཤོད་པར་གང་བཤད་དེ་དོན་གོ་ཆོད་པ་ཞིག་ཤོད་དགོས་པར་
བསྟན་པའོ།། (འབྲོག་ཁུལ་)
༦༤ གཏམ་དོན་ཅན་ཞིབ་ཏུ་ཉན་ན་མཚར། གོས་བཀྲག་ཅན་རྒྱང་ནས་བལྟས་ན་དགའ།
དཔེ་ཚིག་ཟིན་ལྟར་གོ་སླ་ཞིང་། མདོར་ན་དབང་པོ་ལྔའི་སྤྱོད་ཡུལ་ཐ་དད་པར་རང་རང་
གི་ཁྱད་ཆོས་དང་བྱེད་ལས་མི་འདྲ་བ་ཡོད་པར་བསྟན་ཅིང་། འདིར་དོན་གཙོ་བོ་གཏམ་
རྒྱུ་མཚན་ལྡན་པ་དེ་རྣ་བས་ཉན་པ་ཁོ་ན་ཙམ་གྱིས་མི་ཆོག་པར་བསམ་ཞིབ་ལེགས་པར་
བགྱིས་ན། གཞི་ནས་ངོ་མཚར་ཅན་གྱི་དོན་སྙིང་རྟོགས་ཐུབ་པར་བསྟན་པའོ།།



དཔེ་དོན་ཟུང་སྦྲེལ་གྱིས་བརྗོད་དོན་གསལ་བར་སྟོན་པ། 301
༦༥ གཏམ་བདེན་རྫུན་དཔྱད་ན་ཤེས། ལུག་ཚོ་རྗིད་རེག་ན་ཤེས། དཔེ་ལུག་རྒྱགས་ལོད་
ལག་པས་རེག་ན་གསལ་པོར་ཤེས་པ་བཞིན་དུ། དོན་སྐད་ཆ་བདེན་པ་ཡིན་རྫུན་མ་ཡིན་དེ་
བརྟག་དཔྱད་ཞིབ་ནན་བྱས་ན་ཤེས་ཐུབ་ཅེས་དཔེ་དོན་སྦྱར་ཏེ། བདེན་རྫུན་དབྱེ་བ་འབྱེད་
སྐབས་དོན་དངོས་ལ་བརྟག་དཔྱད་ཞིབ་འཇུག་བྱ་རྒྱུ་དེ་ཧ་ཅང་གལ་ཆེ་བར་བསྟན་པའོ།།
(ཨ་མདོ་ཁུལ་）
༦༦ གཏམ་མིའི་མདུན་ལ་ཤོད། མཚོན་དགྲའི་མདུན་ལ་འཕྱར། དཔེ་དོན་ཚིག་ཟིན་ལྟར་
གོ་སླ་བ་བཞིན་ལྡོག་ནས་བསམ་ན། སྐད་ཆ་མིའི་རྒྱབ་ངོས་སུ་ཤོད་པ་ནི་མཚོན་ཆ་དགྲ་
བོའི་རྒྱབ་ཏུ་འཕྱར་བ་ཇི་བཞིན་ངོ་ཚ་ལ་ཞེ་ཁྲེལ་བའི་ཐ་ཤལ་གྱི་སྤྱོད་ཚུལ་ཞིག་ཡིན་པས།
དེ་ལྟར་ཅི་ནས་ཀྱང་བྱ་མི་རུང་བར་བསྟན་པའོ།། (ཨ་མདོ་ཁུལ་)
༦༧ གཏམ་ཤོད་སར་ཁ་བདེ་དགོས། དགྲ་འཐབ་སར་ལག་མྱུར་དགོས། དཔེ་དགྲ་བོ་དང་
འཐབ་སར་ལག་པ་མྱུར་དགོས་པ་བཞིན་དུ། དོན་སྐད་ཅ་ཤོད་སར་ཁ་བདེ་པོ་བྱེད་ཐུབ་པ་
དགོས་ཞེས་དཔེ་དོན་སྦྱར་ཏེ། ལྡོག་ཕྱོགས་ནས་སྐད་ཆ་ཤོད་མི་དགོས་སར་ཁ་བདེ་པོ་བྱ་
རྒྱུ་མེད་པར་ཤུགས་ལ་བསྟན་པའོ།།
༦༨ རྟ་ཁ་སྲབ་ཀྱིས་སྒྱུར། མི་སེམས་གཏམ་གྱིས་སྒྱུར། དཔེ་རྟའི་ཁ་ལོ་སྲབ་ཀྱིས་སྒྱུར་
ནུས་པ་དེ་བཞིན་དུ། མི་རྣམས་ཀྱི་སེམས་ཀྱང་གཏམ་གྱིས་སྒྱུར་འགྲོ་བ་ཡིན་ཞེས་དཔེ་
དོན་སྦྱར་ཏེ། དྲིལ་བསྒྲགས་དང་། སྤྱི་ཚོགས་ཀྱི་གླེང་ཕྱོགས་སོགས་མདོར་ན་སྐད་ཆ་ཤོད་
ཕྱོགས་ཀྱིས་མིའི་སེམས་ཁམས་ལ་འགྱུར་ལྡོག་གཏོང་བའི་ནུས་པ་ཆེན་པོ་ལྡན་ཡོད་པར་
བསྟན་པའོ།། །
༦༩ རྟ་སྒ་འོག་ཏུ་མི་འདུས་པ། མི་ཁྲིམས་འོག་ཏུ་མི་ཚུད་པ། དཔེ་རྟ་ཅི་འདྲ་ཞིག་ཡིན་རུང་
སྒ་འོག་ཏུ་མི་འདུས་པ་མེད་པ་བཞིན་དུ། དོན་མི་སུ་ཞིག་ཡིན་ནའང་ཁྲིམས་ལུགས་ཀྱི་
འོག་ཏུ་མི་ཚུད་པ་མེད་ཅེས་དཔེ་དོན་སྦྱོར་བ་མང་། འོན་ཀྱང་སྐབས་རེ་མི་ཁྲིམས་འོག་ཏུ་
མི་ཚུད་པ་ཞིག་འདུག་ཅེས་ཚིག་བསྒྱུར་གྱིས་སྤྱོད་པ་ཡང་ཡོད་དོ།།



302 གཏམ་མཛོད་མེས་པོའི་ཞལ་རྒྱུན།
༧༠ རྟ་ཆུང་ལ་བཞོན་བདེ། མི་ཆུང་ལ་བསྐུལ་བདེ། དཔེ་རྟ་གཟུགས་ཆུང་ལ་བཞོན་བདེ་པོ་
ཡོད་པ་བཞིན་དུ། མི་ཉམ་ཆུང་ལས་ཀ་བསྐུལ་བདེ་པོ་བྱེད་ཀྱིན་འདུག་ཅེས་དཔེ་དོན་སྦྱར་
ཏེ༑ མི་གཞན་གྱིས་མཐོང་ཆུང་དང་རྟག་པར་བརྙས་བཅོས་བྱེད་པ་འཁུར་འདོད་མེད་པའི་
རྣམ་འགྱུར་ཞིག་ཤུགས་ལ་མཚོན་པར་སྤྱོད་པའོ།།
༧༡ རྟ་ཐར་སར་སྒ་ཐར། དཔོན་ཐར་སར་གཡོག་ཐར། དཔེ་རྟ་གང་དུ་འགྲོ་སར་རྟ་སྒ་ཡང་
མཉམ་དུ་སླེབས་པ་བཞིན་དུ། དཔོན་པོ་གང་དུ་ཕེབས་སར་གཡོག་པོ་ཡང་མཉམ་དུ་ཐར་
དགོས་ཞེས་དཔེ་དོན་སྦྱར་ཏེ་བོད་རྙིང་པར་དཔོན་པོ་ཚོ་ནི་གཡོག་པོ་དང་ཁ་འབྲལ་ཐབས་
མེད་ན་ཡང་། སྐབས་རེ་དཔོན་པོ་རྣམས་འདོད་ཡོན་ལོངས་སྤྱོད་བྱེད་སར་གཡོག་པོ་ཚོར་
སྤྱོད་སྐལ་མེད་པར་མ་རངས་པའི་འཕྱ་དམོད་བྱེད་པ་མཚོན།།
༧འི རྟ་ཤ་ཤེད་རྒྱས་དུས་འཚོང་དགོས། མི་སྙན་གྲགས་ཆེ་དུས་གཟབ་དགོས། དཔེ་རྟ་
ཤེད་མོ་ཡག་དུས་འཚོང་དགོས་པ་བཞིན་དུ། མི་སྙན་གྲགས་ཆེ་བའི་སྐབས་སུ་གང་སར་
གཟབ་གཟབ་བྱ་དགོས་ཞེས་དཔེ་དོན་སྦྱར་ཏེ། མིང་གྲགས་ཐང་ཆེ་དུས་ཁེངས་དྲེགས་
ལྷོད་གཡེང་གི་བསམ་ཚུལ་འཆང་བ་ནི་ཉེན་ཁ་ཧ་ཅང་ཆེན་པོ་ཡིན་པས་རིག་པ་སྒྲིམ་ནས་
དོགས་གཟོན་ལྷོད་མེད་བྱ་དགོས་པར་བསྟན་པའོ།།
༧༣ རྟ་ཧར་མས་སྲབ་ཁ་མི་ལེན། དམན་དྲེད་མོས་ཁ་ཏ་མི་ཉན། དཔེ་རྟ་རྒོད་ཀྱིས་སྲབ་ཁ་
མི་ལེན་པ་བཞིན་དུ། འཛེམ་འཚེར་མི་ཤེས་པའི་བུད་མེད་རང་ཤེད་ཅན་གྱིས་ཁ་ཏ་བསླབ་
བྱ་རྣ་བར་མི་ཉན་ཞེས་དཔེ་དོན་སྦྱར་ཏེ་མ་མྱོང་དགུ་ཐུག་གི་བུད་མེད་བྱང་མར་རྒྱུ་མཚན་
བཤད་ཀྱང་། ཕན་པ་མེད་པར་བསྟན་པའོ།།
༧༤ ལྟོ་འགྲངས་ཚོད་ལ་ཞོག །གཏམ་གོ་ཚོད་ལ་ཞོག དཔེ་ལྟོ་འགྲངས་ཚོད་ལ་ཟ་
མཚམས་བཞག་ན་ལུས་ཕུང་བདེ་བ་བཞིན་དུ། དོན་བཤད་དགོས་པའི་སྐད་ཆ་དེ་ཕར་
ཕྱོགས་ཀྱིས་གསལ་པོ་གོ་བའི་ཚོད་ལ་ཤོད་མཚམས་བཞག་དགོས་ཞེས་དཔེ་དོན་སྦྱར་



དཔེ་དོན་ཟུང་སྦྲེལ་གྱིས་བརྗོད་དོན་གསལ་བར་སྟོན་པ། 303
ནས། གཏམ་གོ་ནས་ཀྱང་བསྐྱར་བཤད་ཡང་བཤད་མང་དྲགས་ན་ཉན་མཁན་གྱི་ཞེ་ལ་
ཕོག་པ་ལས། ཕན་པ་གཞན་མེད་པར་བསྟན་པའོ།།
༧༥ ཐོབ་གོ་ས་དོན་དུ་གཉེར་བ་དེ། འབུ་བསེ་སྦྱར་གྱང་ལ་འགོ་བ་འདྲ། དཔེ་འབུ་བསེ་
སྦུར་གྱང་ལྡེབས་སུ་འཛེགས་བཞིན་མར་ལྷུང་འགྲོ་བ་བཞིན་དུ། དོན་ཐོབ་ཐང་དང་གོ་
གནས་ཁོ་ན་དོན་དུ་གཉེར་བ་དེ་ནི་ངལ་བ་འབྲས་མེད་ཀྱི་བྱ་བ་ཞིག་ཡིན་པར་བསྟན་ནས།
བསམ་བློ་དེ་རིགས་གཏོང་མི་རུང་བར་གདམས་པའོ།། (ཨ་མདོ་ཁུལ་)
༧༦ དྲང་བོ་སུས་བྱེད་དབོན་པོ། བྱམས་པོ་སུས་བྱེད་ཕ་མ། ཕ་མའི་མཚན་ཉིད་ནི་རང་གི་
བུ་ཕྲུག་ལ་བྱམས་སྐྱོང་བྱེད་པ་དེ་ཡིན་པ་བཞིན་དུ་དཔོན་པོའི་མཚན་ཉིད་ནི་མི་དྲག་ཞན་
སུ་ཡིན་ལ་མ་བལྟོས་པར་དྲང་པོ་དྲང་བཞག་བྱེད་པ་དེ་ཡིན་ཞེས་བསྟན་པའོ།།
༧༧ དྲང་བོ་བཤད་ན་མི་མི་དགའ། རྒྱུག་པ་འཁུར་ན་ཁྱི་མི་དགའ། དཔེ་ལག་ཏུ་རྒྱུག་པ་
ཐོགས་ན་ཁྱི་རྣམས་རྡུང་བར་དོགས་ནས་མི་དགའ་བ་དེ་བཞིན་དུ། མི་རྣམས་ངོ་དགའ་སྤྲེལ་
ལད་ལ་དགའ་བས་སྐད་ཆ་དྲང་པོ་ཐད་ཀར་བཤད་ན་མི་དགའ་བའི་སྤྱི་ཚོགས་ཀྱི་གོམས་ ་
གཤིས་ངན་པ་ཞིག་ཆགས་ཡོད་ཅེས་བསྟན་པའོ།།
༧ར བདེན་རྫུན་བསྡུར་ས་ཁྲིམས་ར། གསེར་རག་བརྡར་ས་ཀ་ཤུ་ཀ དཔེ་གསེར་དང་རག་
གང་ཡིན་རྡོ་ཀ་ཤུ་ཀ་ལ་བརྡར་ན་དབྱེ་བ་ཆོད་པ་དེ་བཞིན་དུ། དོན་སུ་བདེན་དང་སུ་རྫུན་
གང་ཡིན་དེ་ཁྲིམས་རའི་ནང་བསྡུར་ན་གསལ་པོ་མཐོང་ཐུབ་ཅེས་དཔེ་དོན་སྦྱར་བའོ།།
༧༩ རྡོ་རིལ་རིལ་རྩིག་པའི་དཀྲུག་ཤིང་། མི་རིལ་རིལ་ཁྲིམས་ཀྱི་དཀྲུག་ཤིང་། དཔེ་རྡོ་རིལ་
རིལ་གཅིག་བརྩིགས་ན་དེ་རྩིག་པའི་དཀྲུག་ཤིང་དུ་འགྱུར་བ་དེ་བཞིན་དུ། དོན་མི་རིལ་རིལ་
ཏེ་ཡིད་བརྟན་རྩ་བ་ནས་མེད་པར་མགོ་ནས་གང་མཐོའི་ཕྱོགས་སུ་ཕར་རིལ་ཚུར་རིལ་བྱེད་
མཁན་དེ་རིགས་ནི་ཁྲིམས་ཀྱི་དཀྲུག་ཤིང་རང་ཡིན་ཞེས་དཔེ་དོན་སྦྱར་ནས་མི་དེ་གྲས་ལ་སྤྱི་
ཚོགས་ཡོངས་ཀྱིས་ཐེར་འདོན་དང་
། གནོན་ཤུགས་སྤྲོད་དགོས་པར་བསྟན་པའོ།།



304 གཏམ་མཛོད་མེས་པོའི་ཞལ་རྒྱུན། །
ར༠ ལྡུམ་བུ་མང་སར་ལོ་ཏོག་ཉུང་། ཁ་ལབ་མང་སར་བློ་གྲོས་དཀོན། དཔེ་ས་ཞིང་རྩ་ཡན་
མང་པོ་ཡོད་སར་སྟོན་ཐོག་ཉུང་ཉུང་ལས་མི་ཡོང་བ་དེ་བཞིན་དུ། གཏམ་ཉོག་རྫོགས་རྒྱུ་
མེད་པ་བཤད་ནས་སྡོད་སར་དོན་དང་ལྡན་པའི་བློ་གྲོས་ཐོན་དཀོན་པ་ཡིན་ཞེས་དཔེ་དོན་
ཟུང་དུ་སྦྲེལ་ནས་སྤྱོད་པའོ།།
༨༡ སྡེ་མགོ་སྐྱོང་ན་ཁོག་རྒྱ་ཆེ་དགོས། རྟ་རྒོད་ཁྲིད་ན་མཐུར་ཐག་རིང་དགོས། དཔེ་རྟ་རྒོད་
རི་ཤོར་ཁྲིད་ན་མཐུར་ཐག་རིང་ཙམ་དགོས་པ་བཞིན་དུ། དོན་སྡེ་ཚོ་པའི་འགོ་འཛིན་བྱེད་
ན་ཕྲ་དོགས་ཆུང་གཟོན་མ་ཡིན་པར་ཁོག་ཡངས་དཀྱེལ་ཆེའི་བསམ་བློ་འཛུགས་དགོས་
ཞེས་དཔེ་དོན་སྦྱར་ནས་དཔོན་པོའམ་འགོ་འཛིན་ཇི་ཙམ་གྱིས་ཆེ་ན། ཁོག་རྒྱ་ཡང་དེ་ཙམ་
གྱིས་ཇེ་ཆེར་བསྐྱེད་དགོས་ཞེས་གདམས་པའོ།། (འབྲོག་ཁུལ་）
ར༢ སྡོང་པོ་མང་ན་རླུང་ཁོག མི་གྲངས་མང་ན་དོན་འགྲུབ། དཔེ་ཤིང་སྡོང་པོ་ཅི་ཙམ་མང་
པོ་ཡོད་ན་དེ་ཙམ་གྱིས་བྱེ་རླུང་འགོག་ནུས་ཆེ་བ་དེ་བཞིན་དུ། དོན་ལས་ཀ་བྱེད་པའི་མི་
གྲངས་ཇི་ཙམ་མང་ན་དེ་ཙམ་གྱིས་ལས་དོན་འགྲུབ་ཆེ་བ་ཡིན་ཞེས་དཔེ་དོན་སྦྱར་ནས་
མང་ཚོགས་ནི་སྟོབས་ཤུགས་ཀྱི་འབྱུང་ཁུངས་ཡིན་པར་སྟོན་པའོ།།
༨༣ * ནང་ཁུལ་ཚོང་མི་རྒྱག །དབོན་གཡོག་ཤོ་མ་རྒྱག དཔེ་དཔོན་གཡོག་ཤོ་བརྒྱབ་ན་
ཐོབ་ཤོར་ཇི་ལྟར་བྱུང་རུང་མཐའ་འབྲས་བཟང་པོ་མི་ཡོང་བ་དེ་བཞིན་དུ། དོན་ནང་ཚགས་
ཚོང་བརྒྱབ་ན་ཁེ་གྱོང་སུ་ལ་བྱུང་ཡང་འཚམ་པོ་མེད་ཅེས་དཔེ་དོན་སྦྱར་བའོ།།
ར༤ དབོན་ཆེན་པོའི་ཁ་ཡག་དོན་མེད་ཡིན། ནམ་རིང་བོའི་རྨི་ལམ་སྟོང་པ་ཡིན། དཔེ་ནམ་
རིང་པོའི་གཉིད་ལམ་སྟོང་པ་ཡིན་པ་བཞིན་དུ། དཔོན་ཆེན་པོའི་སྐད་ཆ་ཡག་པོ་དེ་ཚོ་དོན་
ལ་འཁྱོལ་ཐབས་མེད་ཅེས་དཔེ་དོན་སྦྱར་ནས། དཔོན་པོའི་ཁས་ལེན་བཟང་བཟང་ལ་ཡིད་
ཆེས་བྱ་མི་ཉན་ཞེས་བསྟན་པའོ།།



དཔེ་དོན་ཟུང་སྦྲེལ་གྱིས་བརྗོད་དོན་གསལ་བར་སྟོན་པ། 305
༨༥ དབོན་འགོ་གཉིས་ཀྱི་མི་སེར། རི་ངོ་གཉིས་ཀྱི་ལུག་རྫི། དཔེ་རི་གཡས་གཡོན་གཉིས་
ལ་ཁྱབ་པའི་ལུག་གི་རྫི་བོ་ནི་གཡས་རི་འདེད་ན་གཡོན་རིར་མི་སླེབས་པ་བཞིན་དུ། བོད་
རྙིང་པའི་ནང་དཔོན་འགོ་མི་འདྲ་བ་གཉིས་ལ་ཁྲལ་འུལ་རྒྱུག་དགོས་པའི་མི་སེར་ནི་གཅིག་
གི་བཀའ་ལྟར་བསྒྲུབས་ན། གཅིག་གི་ཐུགས་དང་འགལ་འགྲོ་བས་དེ་ལས་ཁག་པ་མེད་
ཅེས་དཀའ་ངལ་དཔེར་འོས་པའི་ཚད་དུ་བསྟན་པའོ།།
༨༦ དབོན་བཙན་རུ་སྡེ་འཐོར་འགྲོ། བོའུ་ (མེ་མདའ་བརྒྱབ་ན་རི་དྭགས་འབྲོག་འགྲོ། དཔེ་
མེ་མདའ་བརྒྱབ་ན་རི་དྭགས་རྣམས་འདྲོག་ནས་ཕྱོགས་བཞི་མཚམས་བརྒྱད་དུ་བྲོས་འགྲོ་
བ་དེ་བཞིན་དུ། དཔོན་པོ་བཙན་དབང་ཆེ་དྲགས་ན་མི་སྡེ་ཚང་མ་ཡུལ་སྤངས་ནས་འཐོར་
འགྲོ་བ་དཔེ་དོན་སྦྱར་ནས་སྡེ་འབངས་ལ་བཙན་ཤེད་བྱེད་མི་རུང་བར་བསྟན་པའོ།། (ཨ་
མདོ་ཁུལ་)
༨༧ དཔྱིད་ཉི་རིང་བོར་གྲང་གསུམ་དང་དྲོ་གསུམ། མི་ཚེ་རིང་པོར་སྐྱིད་གསུམ་དང་སྡུག་
གསུམ། དཔེ་དཔྱིད་དུས་ཀྱི་ཉི་མ་རིང་པོར་གངས་ཆར་རླུང་འཚུབ་དང་། ཉི་མ་དྲོ་སྐྱིད་
སོགས་གནམ་གཤིས་འགྱུར་བ་སྣ་ཚོགས་ཡོང་བ་དེ་བཞིན་དུ། དོན་མི་ཚེ་རིང་པོ་འདི་ལ་
སྐབས་རེ་སྐྱིད་པོ་དང་སྐབས་འགར་སྡུག་པོ་སོགས་བདེ་སྡུག་སྣ་ཚོགས་ཡོང་སྲིད་པ་ནི་
མི་ཡུལ་གྱི་ཆོས་ཉིད་ཡིན་པས་ཡ་མཚན་དང་། ཧ་ལས་དགོས་དོན་ཅི་ཡང་མེད་ཅེས་དཔེ་
དོན་སྦྱར་ནས་བཤད་པའོ།། །
༨༨ ཕ་གཅིག་བུ་སྦྱིན་དགྲ་རུ་ལངས། སྔས་ཞབས་ཤ་སྐལ་དུག་ཏུ་གྱུར། དཔེ་སྔས་འོག་ཏུ་
བཅུག་བཞག་པའི་ཤ་སྐལ་དེ་རུལ་སུངས་ཀྱིས་དུག་ཏུ་གྱུར་པ་བཞིན་དུ། ཕ་གཅིག་པའི་བུ་
སྤུན་དེ་དགྲ་རུ་ལངས་པ་ཞེས་དཔེ་དོན་སྦྱར་ཏེ་འོང་མི་སྲིད་པའི་བྱ་བ་ཐབས་རྡུགས་པོ་བློ་
ཡུལ་ལས་འདས་པ་ཞིག་བྱུང་ཟེར་བ་ལྟ་བུའམ། ཡང་ན་དེ་འདྲ་བའི་བྱ་བ་ངན་པ་རྩ་བ་ནས་
བྱེད་མི་ཉན་ཞེས་ཁ་ཏ་བྱེད་པ་ལ་སྤྱད་ཀྱང་ཆོག་གོ། (འབྲོག་ཁུལ་)



306 གཏམ་མཛོད་མེས་པོའི་ཞལ་རྒྱུན།
༨༩ ཕ་གཅིག་རུང་བསམ་པ་མི་གཅིག །སྔས་གཅིག་རུང་རྨི་ལམ་མི་གཅིག དཔེར་ན་
མི་གཉིས་སྔས་འགོ་གཅིག་གི་ཐོག་མགོ་བཞག་ནས་གཉིད་ཉལ་ཡང་རྨི་ལམ་མི་འདྲ་བ་སོ་
སོར་རྨིས་པ་བཞིན་དུ། དོན་ཕ་གཅིག་གི་བུ་ཕྲུག་ཡིན་རུང་བསམ་བློ་གཅིག་པ་ཡོང་མི་
སྲིད་ཅེས་དཔེ་དོན་སྦྱར་ནས་མི་རྒྱུད་རིང་ལུགས་སྨྲ་བར་དགག་པ་རྒྱག་པའི་གཏམ་དཔེ་
ཞིག་ཡིན།།
༩༠ ཐོ་ངན་ཚིག་ལ་བསྐྱར་ཟློས། རུལ་མའི་རྩམ་པ་ཉིས་འཐག དཔེ་བུད་མེད་ལེ་ལོ་ཅན་
གྱིས་བཏགས་པའི་རྩམ་པ་ཞིབ་མོ་མི་ཡོང་བས་བསྐྱར་དུ་འཐག་སྐྱོར་བྱེད་དགོས་པ་བཞིན་
དུ༑ དོན་ཕོ་གོ་མ་ཆོད་ཀྱི་ཚིག་ལ་བསྐྱར་ཟློས་ཡང་བཟློས་བྱེད་པ་ཞེས་དཔེ་དོན་སྦྱར་ནས་
གཏམ་གང་ཤོད་རུང་། ཚིག་ཉུང་དོན་གསལ་གོ་བརྡ་འཕྲོད་པ་ཞིག་བྱ་དགོས་པར་བསྟན་
• པའོ།། (འབྲོག་ཁུལ་)
༡ ཕོ་རབ་ཚིག་ཐོག་གནས། འཕར་བ་རྗེས་ཐོག་འགྲོ། དཔེ་གཅན་གཟན་འཕར་བ་ནི་རང་
གི་རྐང་རྗེས་ཀྱི་ཐོག་མི་འཕྱུགས་པར་འགྲོ་བ་བཞིན་དུ། དོན་ཕོ་རབ་ཅིག་ཡིན་ན་རང་གིས་
གང་བཤད་པའི་ཚིག་ཐོག་ཏུ་གནས་དགོས་ཞེས་ཁ་དན་དོན་ཐོག་འཁྱོལ་དགོས་ཟེར་བ་
ཡིན།། (ཨ་མདོ་ཁུལ་)
༩༢ ཕོ་ཨེ་བདེན་ཁ་ལ་ཚིག་བཞག །མཛོ་མེ་བཟང་རྒྱབ་ལ་ཁལ་འགེལ། དཔེ་མཛོ་ཡག་
ཉེས་དེ་རྒྱབ་ལ་ཁལ་བཀལ་ནས་འདེད་ན་ཤེས་པ་བཞིན་དུ། དོན་ཕོ་དྲང་པོ་ཡིན་མིན་དེ་ཁ་
ནས་བཤད་པའི་ཚིག་ལ་གནས་དགོས་ཟེར་བ་ཡིན།།
༩༣ བུ་སྐྱེས་པར་མིང་དང་། ཆང་འདྲེན་པར་གཏམ། དཔེ་བུ་ཞིག་སྐྱེས་ན་མིང་འདོགས་
དགོས་པ་བཞིན་དུ། དོན་གཏམ་ཞིག་ཤོད་པར་ཡང་ངེས་པར་ཆང་འདྲེན་དགོས་ཞེས་དཔེ་
དོན་སྦྱར་ཏེ་བོད་ཀྱི་སྔར་སྲོལ་ལ་གཏམ་བཟང་ངན་གང་འདྲ་ཞིག་ཤོད་པའི་སྐབས་སུའང་
སྔོན་ལ་ཆང་ཞིག་འདྲེན་པའི་ཡུལ་གོམས་གཤིས་ལུགས་ཡོད་པ་དེ་མཚོན་གྱིན་ཡོད།།



དཔེ་དོན་ཟུང་སྦྲེལ་གྱིས་བརྗོད་དོན་གསལ་བར་སྟོན་པ། 307
༩༤ བུ་ངན་པས་ཐ་ཤུལ་མི་ཟིན། རྟ་ངན་པས་སྒ་ཁོག་མི་ཁེངས། དཔེ་རྟ་ངན་ཆུང་གིས་རྟ་
བཟང་པོའི་ཁོག་མི་ཁེངས་པ་དེ་བཞིན་དུ། དོན་བུ་ངན་པས་ཕ་བཟང་པོའི་ཤུལ་རྗེས་ཟིན་མི་
ཐུབ་ཅེས་དཔེ་དོན་སྦྱར་ནས་བསྟན་པའོ།།
༩༥ བུ་མོ་སྐྱིད་སར་མི་སྡོད། ར་མ་བདེ་སར་མི་འགྲོ། དཔེ་སྒོ་ཕྱུགས་ར་ནི་ལམ་བདེ་སར་
མི་འགྲོ་བ་གཡང་གཟར་སོགས་རྩུབ་ས་གར་ཡོད་དུ་འགྲོ་བ་བཞིན། བུ་མོ་ཡང་ཕ་མས་
བཀོད་སྒྲིག་བྱས་པའི་ཁྱིམ་ཚང་སྐྱིད་སར་མི་སྡོད་ཟེར་བ་འདི་ཐོག་ནས་དེ་སྔ་གཉེན་སྒྲིག་
རང་དབང་མེད་པ་ལས་བྱུང་བའི་ངན་འབྲས་དེ་མཚོན་གྱི་ཡོད།།
༩༦ བྱ་ཁྭ་ཏས་ནམ་འཕང་མི་ཆོད། བུ་ངན་པས་རང་མགོ་མི་ཐོན། དཔེ་བྱ་ཁྭ་ཏས་མཁའ་
དབྱིངས་མཐོན་པོར་ནམ་འཕང་གཅོད་མི་ཐུབ་པ་བཞིན་དུ། དོན་བུ་ཉམ་ཞན་གྱི་སྤྱི་ཚོགས་
ཀྱི་ཐོག་རང་མགོ་ཐོན་མི་ཐུབ་ཅེས་དཔེ་དོན་སྦྱར་ནས་དེ་ལྟ་བུར་རོགས་སྟོན་ཁྲིད་གསུམ་
བྱ་དགོས་པ་ཤུགས་ལ་བསྟན་པའོ།། (ཨ་མདོ་ཁུལ་)།
e༧ བྱ་མང་དཀྱིལ་དུ་སྒྲོ་བཏོག །མི་མང་དཀྱིལ་དུ་དམའ་ཕབ། དཔེ་དོན་གཉིས་སྦྱར་ཏེ་
ཁ་གཏད་ཕྱོགས་ཀྱིས་བསམ་བཞིན་དུ་བརྙས་བཅོས་དང་། དམའ་འབེབས་ནད་མི་ཐེག་པ་
ཞིག་བྱས་བྱུང་ཟེར་བ་ལྟ་བུར་སྤྱོད་པ་ཡིན།།
༩༨ བྱས་པ་ལ་རྗེས་དང་། དྲུད་པ་ལ་ཤུལ། དཔེ་དངོས་པོ་ཞིག་དྲུད་པ་ལ་ངེས་པར་དྲུད་
ཤུལ་ཞིག་ཡོང་བ་བཞིན་དུ། དོན་ལས་ཀ་གང་ཞིག་བྱས་ནའང་ངེས་པར་བྱས་པའི་རྗེས་
ཤིག་ཡོད་དགོས་ཟེར་བ་ལྟ་བུར་སྤྱོད་ཅིང་། སྐབས་རེ་ལས་ཀ་བྱས་པར་རིན་དོད་གང་
ཡང་རག་མ་བྱུང་ཟེར་བ་ལ་སྤྱད་ཀྱང་ཆོག །
༩༩ བླ་མ་ཕལ་ཆེར་ཕྱུག་པོའི་བུ་ལ་འཁྲུངས། མེ་ཏོག་ཕལ་ཆེར་ཆུ་བོའི་འགྲམ་ལ་སྐྱེ། དཔེ་
མེ་ཏོག་གི་རིགས་ཕལ་ཆེར་ཆུ་བོའི་མཐའ་འགྲམ་ལ་སྐྱེ་བ་བཞིན་དུ། དོན་བླ་མའི་སྤྲུལ་སྐུ་
ཕལ་ཆེ་བ་ནི་རྒྱུ་ནོར་ཕྱུག་པོ་ཡོད་པའི་ཁྱིམ་ཚང་གི་བུ་ལ་འཁྲུངས་ཀྱི་འདུག་ཅེས་དཔེ་དོན་



308 གཏམ་མཛོད་མེས་པོའི་ཞལ་རྒྱུན།
སྦྱར་ནས་བོད་ཀྱི་བླ་སྤྲུལ་ངོས་འཛིན་ཟེར་བ་དེ་ཕལ་ཆེར་རྒྱུ་ནོར་ལ་བལྟས་ནས་བྱེད་ཀྱིན་
འདུག་ཅེས་ཟུར་ཟ་བྱེད་པའོ།།
༡༠༠ བློ་རྩེ་གཉིས་ཀྱིས་དོན་མི་འགྲུབ། ཁབ་རྩེ་གཉིས་ཀྱིས་ཚེམ་བུ་མི་ཡོང་། གོ་བདེ་བའི་
དཔེ་དོན་དེ་གཉིས་སྦྱར་ཏེ་འགག་རྩར་ཐུག་པའི་དོན་ཆེན་སྒྲུབ་སྐབས་བློ་རྩེ་གཅིག་སྒྲིལ་
གྱིས་སེམས་ཐག་བཅད་ནས་མཐའ་འཁྱོངས་བྱ་དགོས་པ་ལས། ནེམ་ནུར་དང་ཕྱིར་བཤོལ་
བྱ་རྒྱུ་མེད་ཟེར་བར་སྤྱོད་པ་ཡིན།།
༡༠༡ དབུལ་ན་དགྲ་ལས་གཉེན་སྡང་། ཆད་ན་ཐུར་ལས་གྱེན་གཟར། དཔེ་ཐང་ཆད་པའི་
སྐབས་སུ་ཐུར་ལས་ཀྱང་གྱེན་གཟར་བའི་ཚོར་བ་འབྱུང་བ་བཞིན་དུ། དོན་ནོར་གྱིས་དབུལ་
བའི་དུས་སུ་དགྲ་ལས་ཀྱང་གཉེན་སྡང་བ་ཡོང་ཞེས་དཔེ་དོན་སྦྱར་ཏེ་དབུལ་ཞིང་ཕོངས་ན་
དགྲ་བོའི་ཞེ་སྡང་ཞི་འགྲོ་ཡང་། གཉེན་ཉེ་ཚོས་གཡར་སྐྱི་རེ་གསུམ་གྱིས་དོགས་ནས་སྡང་
ཟུག་བྱེད་ཅེས་སྤྱི་ཚོགས་ཀྱི་གནས་ལུགས་བཤད་པའོ།།
༡༠༢ དབྱར་དྲུག་པའི་ཤྭ་ཐོས་རྭ་ལ་འཛེམ། དགུན་བཅུ་པའི་ཝ་མོས་གྲ་ལ་འཛེམ། དཔེ་སྲོག་
ཆགས་དུད་འགྲོ་ཡིན་རུང་། རང་ཉིད་ཀྱི་དགེ་མཚན་རྒྱས་པའི་དུས་སོ་སོར་དོགས་གཟོན་
ཆེན་པོ་བྱེད་ཀྱི་ཡོད་ཅེས་དཔེར་བསྟན་ནས་མི་དབང་ཐང་དང་། ལོངས་སྤྱོད། སྙན་གྲགས་
བཅས་དར་ཞིང་འཛོམས་པའི་དུས་སུ་ཕྱི་ནང་གང་སར་དོགས་གཟོན་ཆེན་པོ་བྱ་དགོས་པ་
ལས། བག་མེད་ལྷོད་གཡེང་རྩ་བ་ནས་བྱེད་མི་རུང་ཟེར་བ་ལྟ་བུར་སྤྱད་ན་འཚམ་པོ་ཡོད།།
༡༠༣ སྦྲུལ་ཕར་རྒྱུག་གི་རྔ་མ་འཇུ་དཀའ། ཚིག་ཕར་ཤོར་གྱི་རྔ་མ་སྡུད་དཀའ། དཔེ་སྦྲུལ་
ཕར་ལ་རྒྱུག་འགྲོ་བའི་མཇུག་མ་ལག་པས་འཇུས་ནས་ཚུར་འཐེན་དཀའ་བ་དེ་བཞིན་དུ།
དོན་རང་གི་ཁ་ནས་ཤོར་བའི་ཚིག་གི་གཞུ་གུ་དེ་ཚུར་བསྡུ་རྒྱུ་དཀའ་བ་སྟེ་བསྡུ་ཐབས་མེད་
ཅེས་དཔེ་དོན་སྦྱར་ནས་དུས་རྒྱུན་དུ་ཁ་ནས་བཤད་མི་དགོས་པའི་ཚིག་ཐལ་རིགས་མི་
ཤོར་བའི་གོམས་གཤིས་འཇགས་པ་བྱ་དགོས་པར་གདམས་པའོ།། (ཨ་མདོ་ཁུལ་)



དཔེ་དོན་ཟུང་སྦྲེལ་གྱིས་བརྗོད་དོན་གསལ་བར་སྟོན་པ། 309
༡༠༤ མར་སྐོགས་མར་གྱིས་མི་ཐུལ། ཆོས་དྲེད་ཆོས་ཀྱིས་མི་ཐུལ། དཔེ་མར་སྐོགས་ལ་
མར་བྱུགས་ནས་ཇི་ཙམ་མཉེད་ཀྱང་དུལ་རྒྱུ་མེད་པ་བཞིན་དུ། དོན་ཆོས་ཚིག་ཁོ་ནས་དྲེད་
པ་ལ་ཆོས་ཇི་ལྟར་བཤད་ན་ཡང་། སེམས་རྒྱུད་འདུལ་མི་ཐུབ་ཅེས་དཔེ་དོན་སྦྱར་བའོ།།
༡༠༥ མི་སྐྱིད་སར་མི་སྡོད། ར་བདེ་སར་མི་འགྲོ། དཔེ་སེམས་ཅན་ར་ནི་ལམ་བདེ་སར་མི་
འགྲོ་བར་བྲག་ལྡེབས་གཡང་གཟར་ལ་འགྲོ་བ་བཞིན་དུ། དོན་མི་རྣམས་ཀྱང་སྐྱིད་པོ་ཡོད་
སར་ཡུན་རིང་སྡོད་མི་འདོད་ཅེས་དཔེ་དོན་སྦྱར་ནས་གཙོ་བོ་མི་ལ་ལ་སྐྱིད་མ་ཐེག་པར་དེ་
ལས་ལྷག་ཙམ་ཞིག་དགོས་འདོད་བྱེད་ཅེས་པར་སྤྱོད་པ་ཡིན།།
༡༠༦ མི་སྐྱོན་འདོན་དགོས། ཤིང་སྐྱོན་གཞོག་དགོས། དཔེ་ཤིང་གི་སྐྱོན་གང་དུ་ཡོད་པ་དེ་
གཞོག་ནས་ཐད་ཀ་འདྲོང་པོ་ཞིག་ཡོང་ཐབས་བྱ་དགོས་པ་བཞིན་དུ། དོན་མིའི་སྐྱོན་ཡང་
རང་གཞན་སུ་ལ་ཡོད་རུང་འདོན་ཐབས་ཀྱིས་དུས་ཐོག་སེལ་དགོས་པར་བསྟན་པའོ།།
༡༠༧ མི་སྐྱོན་མེད་འཛམ་བུ་གླིང་དང་། ཤིང་འཛེར་མེད་རྒྱ་རྫོང་ནགས། དཔེ་ཤིང་འཛེར་
པ་མེད་པ་སྲིད་པའི་ནགས་རྫོང་དུའང་མེད་པ་དེ་བཞིན་དུ། དོན་མི་སྐྱོན་རྩ་བ་ནས་མེད་པ་ .
འཛམ་གླིང་ན་མེད་ཅེས་དཔེ་དོན་སྦྱར་ཏེ། མི་ལ་སྐྱོན་ཕྲ་མོ་ཙམ་ཡང་མེད་པ་དགོས་པའི་།
རེ་འདུན་ནི་དོན་དངོས་དང་མི་མཐུན་པར་གདམས་པའོ།། །
༡༠༨ མི་གོ་བ་ཅན་ལ་བཤད་པ། ཤིང་ཡལ་ག་ཅན་(ལ་)འཛེགས་པ། དཔེ་ཤིང་ཡལ་ག་
མང་པོ་ཅན་ལ་འཛེགས་བདེ་པོ་ཡོད་པ་དེ་བཞིན་དུ། དོན་མི་གོ་ཤེས་ཅན་ལ་རྒྱུ་རྐྱེན་ཤོད་
ས་ཡོད་ཅེས་དཔེ་དོན་སྦྱར་ཏེ། གཞན་གྱིས་བརྗོད་པའི་གཏམ་ལ་རྒྱུ་མཚན་ཡོད་མེད་ཉན་
ཤེས་བསམ་གཞིགས་བྱ་དགོས་པ་ཡིན་ཞེས་གདམས་པའོ།།
༡༠༩ མི་རྒས་ན་དབང་མེད། རྟ་རྒས་ན་གོང་མེད། འདི་ནི་སྤྱི་ཚོགས་ཀྱི་ཚུལ་ལུགས་ལ་
ཅུང་ཟད་མ་རངས་པའི་སྡོམ་ཚིག་ཅིག་ཡིན་རུང་། དོན་ལ་གནས་ཚུལ་དེ་ནི་དངོས་པོའི་
ཆོས་ཉིད་དང་མཐུན་པ་ཞིག་ཡིན།།



310 གཏམ་མཛོད་མེས་པོའི་ཞལ་རྒྱུན།
༡༡༠ མི་རྒས་ན་ཡུལ་དྲན། བྱ་རྒས་ན་ཚང་དྲན། དཔེ་བྱ་རྒས་ན་རང་གི་ཚང་དྲན་པ་བཞིན་
དུ༑ མི་ལོ་རྒས་དུས་རང་གི་ཕ་ཡུལ་དྲན་པ་ཡིན་ཞེས་དཔེ་དོན་སྦྱར་བའོ།།
༡༡༡ མི་རྒྱུ་ལ་མི་དགའ་བ་དང་། ཁྱི་ཁྲག་ལ་མི་དགའ་བ། སྤྱིར་ན་དཔེ་ཁྱི་ཁྲག་ལ་མི་དགའ་
བ་མེད་པ་བཞིན་དུ། དོན་མི་རྣམས་ཀྱང་རྒྱུ་ནོར་ལ་མི་དགའ་བ་ཧ་ཅང་དཀོན་པའམ། ཡང་
ན་ཡོང་མི་སྲིད་ཅེས་སྤྱི་ཚོགས་ཀྱི་སྣང་ཚུལ་ལ་མ་རངས་པའི་རྣམ་འགྱུར་སྟོན་པའོ།།
༡༡༢ མི་རྒྱུ་དང་བྲལ་ན་སྤྲང་པོ། མདའ་སྒྲོ་དང་བྲལ་ན་དབྱུག་པ། དཔེ་མདའ་ཡི་སྒྲོ་རྣམས་
ཡོངས་རྫོགས་མེད་པར་གྱུར་ན་དབྱུག་པ་སྟེ་རྒྱུག་ཧྲེང་ཞིག་ཡིན་པ་བཞིན་དུ། དོན་མི་
རྒྱུ་ནོར་ཀུན་དང་བྲལ་ན་སྤྲང་པོ་རང་ཆགས་ཞེས་དཔེ་དོན་སྦྱར་ནས་སྤྲང་པོ་ཟེར་བར་རྒྱུ་
མཚན་གཞན་གང་ཡང་མེད་ཅེས་རིམ་པ་མང་བའི་སྤྱི་ཚོགས་ལམ་ལུགས་ལ་དམོད་པའོ།།
༡༡༣ མི་རྒྱུད་ཅན་གྱི་བུ་མོ། རྟ་རྒྱུད་ཅན་གྱི་ཐོར་མོ། （རྟེའུ་མོ་)དཔེ་རྟ་རྒྱུད་ལེགས་པའི་
རྟེའུ་མོ་བཟང་པོ་ཐོན་པ་བཞིན་དུ། དོན་མི་རྒྱུད་ལེགས་པའི་བུ་མོ་མནའ་མར་བླངས་ན་བུ་
རྒྱུད་བཟང་པོ་སྤེལ་ཐུབ་ཅེས་དཔེ་དོན་སྦྱར་བ་འདི་ནི་རིགས་རྒྱུད་སྨྲ་བའི་ཤུགས་རྐྱེན་ཕོག་
པ་མཚོན་ཞིང་། སྒོ་ཕྱུགས་སོགས་རྒྱུད་བཟང་སྤེལ་བ་ནི་དོན་དངོས་ཡིན།། (ཨ་མདོ་ཁུལ་)
༡༡༤ མི་བརྒྱད་ལ་བསམ་བློ་བརྒྱད་དང་། རྐྱང་བརྒྱད་ལ་རྣ་འབྱོག་བཅུ་དྲུག དཔེ་རི་
དྭགས་རྐྱང་བརྒྱད་ལ་རྣ་འབྱོག་བཅུ་དྲུག་ཡོད་པ་དེ་བཞིན་དུ། མི་བརྒྱད་ལ་བསམ་བློ་
བརྒྱད་ཡོད་ཅེས་དཔེ་དོན་སྦྱར་ནས་མི་རྣམས་སོ་སོའི་གནས་བབ་དང་རེ་འདུན་མི་འདྲ་
བའི་དབང་གིས་མི་རེ་ལ་བསམ་ཚུལ་རེ་ཡོད་པས་མི་སེམས་གཅིག་གྱུར་ཟེར་བ་ནི་ཡོང་
དཀའ་བར་བསྟན་པའོ།། །
༡༡༥ མི་བརྒྱ་སེམས་གཅིག །རྟ་བརྒྱ་འགྲོས་གཅིག དཔེ་རྟ་བརྒྱ་གོམ་འགྲོས་གཅིག་
པ་འགྲིག་པ་བཞིན་དུ། མི་བརྒྱ་བློ་སེམས་གཅིག་པ་དགོས་ཞེས་དཔེ་དོན་སྦྱར་ཏེ་ཚང་མ་
མཐུན་སྒྲིལ་རྡོ་རྩ་གཅིག་གྱུར་ཡོང་བ་བྱ་དགོས་པར་བསྟན་པའོ།།



དཔེ་དོན་ཟུང་སྦྲེལ་གྱིས་བརྗོད་དོན་གསལ་བར་སྟོན་པ། 311
༡༡༦ མི་ངན་གྱི་ཁོག་པ་གཡོས་ཁེངས། དུང་དཀར་གྱི་ཁོག་པ་འབུས་ཁེངས། དཔེ་དུང་
དཀར་པོ་ཕྱི་དབྱིབས་མཛེས་ཀྱང་ཁོག་པ་ནི་འབུ་ཡིས་ཁེངས་པ་བཞིན་དུ། དོན་མི་ངན་
འཛུམ་བག་ཅན་གྱི་ཁོག་པ་ཡང་གཡོ་ཇུས་ཀྱིས་ཁེངས་ཡོད་ཅེས་དཔེ་དོན་སྦྱར་ནས་ཕྱིའི་
རྣམ་པ་བཟང་པོ་ཙམ་ལ་ཡིད་ཆེས་བྱ་མི་རུང་བར། ནང་གི་དོན་སྙིང་བཟང་ངན་ལེགས་
པར་བརྟག་དགོས་པའོ།།།།
༡༡༧ མི་ངོ་ཐང་ཆེ་བ་རྒྱུ་ཡིན། ཤ་གོང་ཐང་ཆེ་བ་ཚིལ་ཡིན། དཔེ་ཤ་རིན་གོང་མཐོ་བ་དེ་
ཚིལ་ཡོད་པ་ལ་བརྟེན་ནས་བྱུང་བ་བཞིན་དུ། དོན་མི་ལ་ཆ་མཐོང་ཆེ་བ་དེ་ཡང་རྒྱུ་ནོར་
མང་པོ་ཡོད་པ་ལ་བརྟེན་ནས་བྱུང་བ་ཡིན་ཞེས་དཔེ་དོན་སྦྱར་བ་ལྟར། དབང་ཡོད་ན་རྒྱུ་
ནོར་ལོས་ཀྱང་ཡོང་བ་དེ་ཡང་ཚུད་ཡོད་དོ། །
༡༡ར མི་གཅིག་ལ་གཅིག་བརྟེན། རྫ་ཁ་ལ་ལུང་བརྟེན། དཔེ་རྫ་ཁོག་གི་ཁ་ལ་ལུང་གཉིས་
བརྟེན་པ་བཞིན་དུ། དོན་མི་ཡང་གཅིག་ལ་གཅིག་བརྟེན་ཏེ་ཐད་ཀར་རམ། ཡང་ན་གཉེན་
ལ་གཉེན་བརྒྱུད། གྲོགས་ལ་གྲོགས་མཆེད་སོགས་ཀྱི་འབྲེལ་བ་ཡོད་པ་ལ་ཟེར་བ་ཡིན།། .
༡༡༩ མི་ཆུང་ཆུང་གིས་སྡེ་འགོ་མི་ཟིན། རྡོ་ཆུང་ཆུང་གིས་ཕུར་མགོ་མི་ནོན། དཔེ་རྡོ་ཆུང་
ཆུང་གིས་ཕུར་པ་བརྡུང་ན་མི་ནོན་པ་དེ་བཞིན་དུ། དོན་མི་ཆུང་ཆུང་གིས་སྡེ་ཚོ་པའི་འགོ་
འཚོ་བཟུང་མི་ཐུབ་ཅེས་དཔེ་དོན་སྦྱར་བ་འདི་ནི་སྤྱི་ཚོགས་ཐོག་མིང་ཆ་མཐོང་ཆེ་ཆུང་ལ་
བལྟོས་ནས་བཤད་པའི་གོམས་གཤིས་རྙིང་པ་གཞིར་བཟུང་བ་ཡིན་ནོ།། (འབྲོག་ཁུལ་)
༡༢༠ མི་གཉིས་བར་ནས་རྫ་ཆག །བློ་གཉིས་བར་ནས་དོན་འཕྱུགས། དཔེ་མི་གཉིས་
གཅིག་གིས་གཅིག་གིས་བཟུང་སྙམ་པའི་བར་དུ་གཉིས་ཀས་གློད་ནས་རྫ་ཆག་པ་དེ་
བཞིན་དུ། དོན་ལ་བློ་རྩེ་གཉིས་ཀྱི་བར་ནས་དོན་དག་འཕྱུགས་འགྲོ་བ་ཡིན་ཞེས་དཔེ་དོན་
སྦྱར་ཏེ་དོན་ཆེན་སྒྲུབ་སྐབས་བློ་རྩེ་གཅིག་གཏད་བྱེད་པ་ལས། ཨེ་ལོ་སྒྱུར་ལོ་རྩ་བ་ནས་བྱ་
མི་རུང་བར་གདམས་པའོ།།



312 གཏམ་མཛོད་མེས་པོའི་ཞལ་རྒྱུན།
༡༢༡ མི་ཆེན་ལྷུང་ན་གཡོག་པོ་མི་ཉན། གོས་ཆེན་ཐེད་ན་སྙན་པ་མི་ཉན། དཔེ་གོས་ཆེན་
རྙིང་པ་རྩབ་ཏོར་གྱུར་ན་ལྷན་པའང་མི་ཉན་པ་དེ་བཞིན་དུ། མི་གོ་ས་མཐོན་པོ་ནས་དབྱུངས་
ན་ཁོ་ལ་གོམས་འདྲིས་དང་། ལས་མྱོང་གང་ཡང་མེད་པའི་གཡོག་པོའང་མི་ཉན་ཞེས་དཔེ་
དོན་སྦྱར་ཏེ་སྤྱི་ཚོགས་རྙིང་པའི་དཔོན་ངན་ལས་ཐང་མེད་པ་ལ་ཟུར་ཟ་བྱེད་པའོ།།
༡༢༢ མི་སྙིང་མི་ལ་གཏད། བྱ་སྙིང་ཤིང་ལ་གཏད། དཔེ་བྱ་སྙིང་སྟེ་བྱའི་བློ་གཏད་ཤིང་སྡོང་
ལ་བཅོལ་བ་བཞིན་དུ། དོན་མི་སྙིང་སྟེ་མི་ཡི་བློ་གཏད་མི་ལ་བཅོལ་བ་ཡིན་ཞེས་དཔེ་དོན་
སྦྱར་ནས་བློ་གཏད་པའི་མི་དེ་ནམ་ཡང་ཕུང་དུ་འཇུག་མི་ཉན་པར་ཅིས་ཀྱང་བློ་ཐུབ་པ་བྱ་
དགོས་པར་བསྟན་པའོ།།
༡༢༣ མི་དྲང་དགོས། ལྷ་མཚར་དགོས། དཔེ་ལྷ་སྐུ་བཞེངས་པའི་གཙོ་བོའི་དགོས་འདུན་
ནི་དབྱིབས་ལེགས་མཚར་སྡུག་ལྡན་པ་ཞིག་དགོས་པ་བཞིན་དུ། མི་ཞིག་བྱེད་པའི་གཙོ་
བོའི་མཚན་ཉིད་དྲང་བདེན་ཚད་མ་ཞིག་དགོས་ཞེས་དཔེ་དོན་སྦྱར་ནས། དྲང་པོ་མི་བྱེད་པ་
དེ་ནི་མིའི་རིགས་ཀྱི་ཀུན་སྤྱོད་ཐ་ཤལ་ཞིག་ཡིན་པར་བསྟན་པའོ།།
༡༢༤ མི་ནག་མེད་ལ་ནག །རྡོ་ཟུར་མེད་ལ་ཟུར། དཔེ་རྡོ་ཟུར་མེད་ལ་ཟུར་འདུག་ཟེར་བ་
བཞིན་དུ། མི་ནག་མེད་ལ་ནག་འདུག་ཅེས་མ་ཉེས་ཁ་གཡོགས་འགེལ་གྱི་འདུག་ཟེར་བ་
ལྟ་བུར་སྤྱོད་པ་མང་། བཟོ་རྩིས་བྱེད་པའམ། བཟོས་ན་མི་འགྲིག་ཅེས་པ་སོགས་སྐབས་
བསྟུན་ཚིག་གྲོགས་བསྒྱུར་ཆོག་པ་གཞན་དང་འགྲེ།།
༡༢༥ མི་མང་ནང་ན་མཁས་པ་ཡོད། བྱེ་མའི་ཁྲོད་ན་གསེར་བྱེ་ཡོད། དཔེ་བྱེ་མའི་ཁྲོད་ན་
གསེར་ཕྱེ་ཡོད་པ་དེ་བཞིན་དུ། དོན་མི་མང་གི་ནང་ན་གང་དང་གང་ལ་མཁས་ཤིང་བྱང་
ཆུབ་པའི་མི་ཡོད་པ་ཡིན་ཞེས་དཔེ་དོན་སྦྱར་ནས་ཤེས་རིག་དང་ནུས་རྩལ་མཐའ་དག་གི་
འབྱུང་ཁུངས་ནི། མི་མང་མང་ཚོགས་ཡིན་ཞེས་བསྟན་པའོ།།



དཔེ་དོན་ཟུང་སྦྲེལ་གྱིས་བརྗོད་དོན་གསལ་བར་སྟོན་པ། 313
༡༢༦ མི་མང་ཚོགས་སར་ཁ་མ་སྔ། མགར་བའི་གོ་ཁར་ལག་མ་སྔ། དཔེ་མགར་བའི་
འཐབ་འགྲམ་གྱི་དངོས་པོར་ལག་པ་འཆང་མི་རུང་བ་ནི་དེས་ཚིག་ཉེན་ཡོད་པ་བཞིན་དུ།
དོན་མི་མང་པོ་ཚོགས་སར་དོན་ཆེན་ལ་ཡིན་མིན་གྱི་ཁ་ཚིག་སྔ་དྲགས་ན་ཉེན་འགན་རང་
ཐོག་ལ་འཁོར་ཉེན་ཡོད་ཅེས་དཔེ་དོན་སྦྱར་ནས་མི་གཞན་གྱི་ཟེར་འགྲོས་ལ་བལྟས་ནས་
ཤོད་དགོས་ཟེར་བ་ལྟ་བུ་ཡིན།།
༡༢༧ མི་ཞིམ་སྨན་གྱིས་ནད་ངན་གསོ། མི་སྙན་གཏམ་གྱིས་དོན་ལ་ཕན། དཔེ་སྨན་ཁ་ལ་
ཞིམ་པོ་མེད་པ་དེས་ལུས་ཀྱི་ནད་ངན་རྩ་ནས་སེལ་བ་བཞིན་དུ། དོན་རྣ་བར་སྙན་པོ་མེད་
པའི་བདེན་གཏམ་གྱིས་དངོས་དོན་ལ་ཕན་ཐོགས་ཆེན་པོ་ཡོང་བ་ཡིན་ཞེས་དཔེ་དོན་སྦྱར་
ནས་ཁ་མཁས་ཚིག་སྙན་ལ་དགའ་པོ་བྱ་མི་རུང་བར། དོན་དངོས་ཕན་གནོད་ཇི་ཡོང་ཤེས་
དགོས་པར་བསྟན་པའོ།།
༡༢༨ མི་ལ་མི་དགོས་ཁ་མཆུ། ཤིང་ལ་མི་དགོས་འཛེར་པ། དཔེ་ཤིང་ལ་མི་དགོས་པ་
འཛེར་པ་ཡིན་པ་བཞིན་དུ། མི་ལ་མི་དགོས་པ་གྱོད་དམ་ཁ་མཆུ་ཡིན་ཞེས་དཔེ་དོན་སྦྱར་
ཏེ༑ གཙོ་བོ་དོན་ཆུང་ལ་འགྲིག་ཐབས་གཙོ་བོར་བྱས་ཏེ་ལབ་རྒྱུ་གླེང་རྒྱུ་མི་ཡོང་བ་བྱ་
དགོས་ཞེས་གདམས་པའོ།།
༡༢༩ མི་ལ་བློ་དགོས། ཕག་ལ་སྣ་དགོས། དཔེ་ཕག་པ་ཡིན་ན་རང་གི་ཁྱད་ཆོས་གཞན་
ལ་མེད་པའི་འཁོར་ལོ་ལྟ་བུའི་སྣ་དགོས་པ་དེ་བཞིན་དུ། འགྲོ་བ་མི་ཡིན་ན་སྲོག་ཆགས་
གཞན་དང་མི་འདྲ་བའི་ཁྱད་ཆོས་ཏེ་བླང་འདོར་ཚུལ་བཞིན་འབྱེད་པའི་བློ་གྲོས་ཤིག་
དགོས་པ་ཡིན་ཞེས་དཔེ་དོན་སྦྱར་ནས་མིས་ངེས་པར་དུ་བསམ་བློ་གཏོང་དགོས་པར་
གདམས་པའོ།།
༡༣༠ མི་ལ་མི་ཁ་མེད་ན་ཤི་བ་ཡིན། ཤིང་ལ་དུ་བ་མེད་ན་རུལ་བ་ཡིན། མི་ལ་ལ་གཞན་
གྱིས་རང་ལ་མཐོ་བཤད་དམའ་བཤད་བྱེད་ཀྱི་འདུག་ཅེས་སེམས་སྡུག་བྱེད་པ་ལ་སེམས་



314 གཏམ་མཛོད་མེས་པོའི་ཞལ་རྒྱུན།
གསོ་བྱེད་སྐབས་སྤྱད་ཀྱང་ཆོག་པ་ཡིན་ཞིང་། དཔེ་ཤིང་རུལ་བ་མེ་ལ་བསྲེགས་ཀྱང་དུ་བ་
མེད་པ་བཞིན་དུ། དོན་མི་མ་ཤི་བར་དུ་གང་ལྟར་མི་ཁ་ཡོང་བ་དེ་ལ་ཧ་ལས་རྒྱུ་མེད་ཅེས་
བསྟན་པའོ།།
༡༣༡ མི་སུ་ལ་མི་རེ་མེད། ལམ་གང་ལ་མི་འགྲོ་མེད། དཔེ་ལམ་གང་ཞིག་ལ་ཡང་འགྲོ་
མི་དགོས་པའི་ངེས་པ་མེད་པ་དེ་བཞིན་དུ་དོན་མི་སུ་དང་སུ་ཡིན་རུང་ནམ་ཞིག་གི་ཚེ་ཁོ་
ལ་རེ་མི་དགོས་པའི་ངེས་པ་མེད་ཅེས་དཔེ་དོན་སྦྱར་ཏེ་མི་སུ་ལའང་དགྲ་འཁོན་རིགས་མི་
འབྱུང་བ་དང་། ཕན་འགྱུར་གྱི་འབྲེལ་བ་རྒྱ་གང་ཆེ་འཛུགས་དགོས་ཞེས་གདམས་པའོ།།
༡༣༢ མི་བསླུ་ན་ཚིག་གིས་བསླུ། རྟ་བསླུ་ན་སྒྲོག་གིས་བསླུ། དཔེ་རྟ་སྒྲོག་གིས་བསླུ་བ་
བཞིན་དུ། དོན་མི་ཡང་ཚིག་སྙན་པོས་བསླུ་བ་ཡིན་ཞེས་དཔེ་དོན་ཟུང་འབྲེལ་གྱིས་བསྟན་
ཏེ༑ མི་ཚོས་ཚིག་འཇམ་གྱིས་བློ་སྣ་ཁྲིད་པ་ལ་ཡིད་ཆེས་སྔ་དྲགས་པ་བྱ་རྒྱུ་མེད་ཅེས་
གཟབ་ནན་བྱེད་དགོས་པར་གདམས་པའོ།། (འབྲོག་ཁུལ་)
༡༣༣ མིས་མི་ཐེག་པ་གཏམ། ཆུས་མི་ཐེག་པ་རྡེའུ། དཔེ་ཆུ་ཡིས་རྡེའུ་མི་ཐེག་པ་བཞིན་
དུ༑ དོན་མིས་གཏམ་སྟེ་སེམས་ལ་གཟན་པའི་སྐད་ཆ་ཐེག་མི་ཐུབ་ཅེས་དཔེ་དོན་སྦྱར་ནས་
མི་ལ་ཕོག་ཐུག་འགྲོ་བའི་གཏམ་རྩ་བ་ནས་བཤད་རྒྱུ་མེད་པར་གདམས་པའམ། སྐབས་རེ་
རྣ་བར་མི་འབབ་པའི་སྐད་ཆ་བཤད་པའི་ལན་ལ་ཐད་ཀར་སྤྱོད་མཁན་ཡང་ཡོད།།
༡༣༤ མིས་མི་ཟ་མནའ། ཁྱིས་མི་ཟ་ལྕགས། དཔེ་ཁྱིས་ལྕགས་མི་ཟ་བ་བཞིན་དུ། དོན་
མིས་མནའ་མི་ཟ་ཞེས་དཔེ་དོན་སྦྱར་ནས་མནའ་བསྐྱལ་བ་ལ་ཡིད་ཆེས་བྱ་དགོས་ཟེར་བ་
ལྟ་བུར་སྤྱོད་པ་མང་།།
༡༣༥--༡ མེད་པ་ལ་ཁྱེར་ཤོག་དང་། ཤི་བ་ལ་ལོངས་ཤོག དཔེ་ཤི་ཟིན་པའི་མི་ལ་ལོངས་
ཤོག་ཟེར་ཐབས་མ་མཆིས་པ་བཞིན་དུ། དོན་མེད་པ་ལ་ཁྱེར་ཤོག་ཟེར་བ་ནི་བཙན་གཏམ་
ཡ་མེད་ཅིག་མིན་ན་གང་ཡིན་ཞེས་མང་ཚོགས་ཀྱིས་དབང་སྒྱུར་པར་ངོ་རྒོལ་བྱེད་པར་
སྤྱོད་པ་ཡིན།། །



དཔེ་དོན་ཟུང་སྦྲེལ་གྱིས་བརྗོད་དོན་གསལ་བར་སྟོན་པ། 315
༡༣༥--4 རྩྭ་ཡན་ལ་རྫོགས་དུས་མེད། མི་ངན་ལ་ཤི་དུས་མེད། དཔེ་ཞིང་ནང་གི་རྩྭ་ཡན་
ཇི་ཙམ་བཏོག་ཀྱང་རྫོགས་རྒྱུ་མེད་པ་དེ་བཞིན་དུ། མི་ངན་ནི་དུས་ཚོད་ཇི་ཙམ་སོང་ནའང་
ད་དུང་ཤི་རྒྱུ་མེད་པ་ཞེས་སྤྱི་ལ་གནོད་པའི་མི་ལ་དམོད་མོ་རྒྱག་པ་ལྟ་བུར་སྤྱོད་པ་ཡིན།། ་
༡༣༦ ཚིག་བརྒྱ་ཕྲག་བཤད་ན་མདོ་དགོས། སྒ་ལྷུ་བཞི་སྒྲིག་ན་རྒྱུན་དགོས། དཔེ་ཤིང་གི་
སྒ་སྟོད་སྨད་གཡས་གཡོན་བཅས་ལྷུ་བཞི་དེ་གཅིག་ཏུ་སྒྲིག་ན་སྡེམ་བྱེད་ཀྱི་རྒྱུན་བུ་དགོས་
པ་བཞིན་དུ། དོན་ཚིག་བརྒྱ་ཕྲག་མང་པོ་བཤད་པ་ཡིན་ན་དེ་ལ་མདོ་ཚིག་སྟེ་སྙིང་པོ་འདི་
ཡིན་ཞིག་དགོས་ཞེས་དཔེ་དོན་སྦྱར་ནས་སྐད་ཆ་ཤོད་དུས་དོན་སྙིང་གསལ་པོ་དགོས་པ་
ལས་ཚིག་ཉོག་མང་པོ་བཤད་མི་ཉན་ཞེས་སྟོན་པའོ།། (ཨ་མདོ་ཁུལ་)
༡༣༧ ཚིག་སྟོང་བཤད་ན་མགོ་བོ་ན། མེ་སྟོང་བཏང་ན་དཔྲལ་བ་ཚིག དཔེ་བཀོལ་བྱ་
མེད་པའི་མེ་སྐོང་སྟོང་པ་བཏང་ན་མཐའ་སྐོར་མི་རྣམས་ཀྱི་དཔྲལ་བ་ཚིག་པ་ལས་ལུས་
དྲོད་ལ་མི་ཕན་པ་བཞིན་དུ། དོན་ཚིག་ཉོག་གི་སྟོང་གཏམ་བཤད་ན་ཉན་མཁན་མགོ་བོ་
མནར་བ་ལས་དོན་ལ་ཕན་པ་མེད་ཅེས་དཔེ་དོན་སྦྱར་ཏེ། སྐད་ཆ་སྟོང་བཤད་བྱ་རྒྱུ་མེད་
ཅེས་གདམས་པའོ།།
༡༣༨ ཚིག་ཐག་ཐུང་ན་ཉན་བདེ། ཡོབ་ཐག་ཐུང་ན་བཞོན་བདེ། དཔེ་རྟ་སྒའི་ཡོབ་ཐག་ཐུང་
ན་བཞོན་བདེ་བ་བཞིན་དུ། དོན་སྐད་ཆའི་ཚིག་ཐག་རིང་པོ་མིན་པ་ཐུང་ན་ཉན་བདེ་བ་ཡིན་
ཞེས་དཔེ་དོན་སྦྱར་ཏེ། ཕ་རོལ་པོར་སྐད་ཆའི་མདོ་དོན་ཤོད་དགོས་ཟེར་བའམ། ཡང་ན་
རང་ཉིད་ཀྱིས་སྐད་ཆ་རྡོག་ཅིག་ཤོད་ཀྱི་ཡིན་ཟེར་བ་ལྟ་བུ་གང་རུང་ལ་སྤྱད་ན་ཆོག ། །
༡༣༩ ཚིག་རྩ་བ་ཅན་ལ་གོ་རྒྱུ་ཡོད། བ་ནུ་གཞོལ་ཅན་ལ་འཇོ་རྒྱུ་ཡོད། དཔེ་བ་མོ་ནུ་
མ་འཇོལ་བ་ཅན་ལ་འོ་མ་འཇོ་རྒྱུ་ཡོད་པ་དེ་བཞིན་དུ། དོན་ཚིག་རྩ་བ་ཆེན་པོ་ཅན་ལ་གོ་
རྒྱུ་ངེས་པར་ཡོད་ཅེས་དཔེ་དོན་སྦྱར་ནས་མི་ཡོན་ཏན་ཅན་གྱི་གཏམ་མམ། ཡང་ན་དོན་
འགག་རྩར་ཐུག་པའི་གཏམ་སོགས་ལ་གོ་རྒྱུ་ཆེན་པོ་ཡོད་པས་ནན་ཏན་གྱིས་ཉན་ནས་གོ་
བ་ལེན་དགོས་ཞེས་སྟོན་པའོ།།



316 གཏམ་མཛོད་མེས་པོའི་ཞལ་རྒྱུན།
༡༤༠ ཚིག་ཤུལ་ན་དོན་རྩ་མེད། ཁབ་ཤུལ་ན་སྐུད་པ་མེད། དཔེ་ཁབ་འཐེན་པའི་ཤུལ་ན་
སྐུད་པ་མེད་ཚེ་ཚེམ་བུ་ཡོང་ཐབས་མེད་པ་དེ་བཞིན་དུ། ཚིག་ཇི་ཙམ་བཤད་པའི་ཤུལ་ན་
དོན་རྩ་མེད་ན་དུས་ཚོད་ཆུད་ཟོས་སྟོང་བཤད་ཡིན་ཞེས་དཔེ་དོན་སྦྱར་ནས་དོན་དག་མེད་
པའི་སྐད་ཆ་སྟོང་པ་ཉན་བཤད་བྱེད་མི་རུང་ཞེས་འདོམས་པའོ།། །།
༡༤༡ ཚེ་གཅིག་གི་བཟའ་ཡ། ཁལ་གཅིག་གི་དོ་ཡ། དཔེ་སྒོ་ཕྱུགས་ལ་ཁལ་འགེལ་དུས་
དོ་པོ་ཆ་གཅིག་མེད་ན་འགེལ་མི་ཤེས་པ་དེ་བཞིན་དུ། མི་ཚེ་གཅིག་གི་འཚོ་བ་སྐྱེལ་དུས་
བཟའ་ཟླ་གཅིག་མེད་ཐབས་མེད་པའི་གཏན་གྲོགས་ནི་གལ་ཆེན་པོར་བརྩི་དགོས་པར་
བསྟན་པའོ།།
༡༤༢ ཚོང་པས་དྲང་པོ་མི་ཤོད། རྐུན་མ་ལམ་ལ་མི་འགྲོ། དཔེ་རྐུན་པོ་རྣམས་རང་མནོང་
མ་བཟོད་པར་མི་གཞན་དག་འགྲོ་སའི་བརྒྱ་ལམ་ལ་མི་འགྲོ་བ་བཞིན་དུ། དོན་ཚོང་པ་ཚོས་
ཁེ་བཟང་ཟ་དགོས་པས་སྐད་ཆ་དྲང་པོ་ཤོད་མི་སྲིད་ཅེས་ཚོང་པའི་སྐད་ཆར་ཡིད་ཆེས་བྱ་
རྒྱུ་མེད་ཅེས་བསྟན་པའོ།།
༡༤༣ མཛུབ་མོ་གཅིག་གིས་གནམ་མི་ཕིག །གྲོག་མའི་གཅིན་བས་ས་མི་བང་། དཔེ་འབུ་
གྲོག་མའི་གཅིན་པས་ས་གཞི་སྦྱོང་མི་ཐུབ་པ་དེ་བཞིན་དུ། དོན་མཛུབ་མོ་གཅིག་བསྒྲེངས་
ནས་གནམ་འབིག་མི་ཐུབ་ཅེས་སྦྱར་ནས་མི་ཉམ་ཆུང་གིས་ཞུ་གཏུགས་བརྒྱབ་ན་ཡང་
བདེན་པ་བདེན་ཐོག་ཏུ་འཁྱོལ་མི་ཐུབ་ཅེས་ཟེར་བ་ཡིན།།
༡༤༤ མཛོ་ཕོ་རྒས་ནས་བཤས་ར། མི་ཕོ་རྒས་ནས་ཁྲིམས་ར། དཔེ་མཛོ་ཕོ་ཚེ་གང་རྨོ་
ལས་སོགས་བསྐུལ་མཐར་རྒས་ནས་བཤས་རར་སྐྱེལ་བ་བཞིན། དོན་མི་རྒན་འཆི་ཁར་
ཁྲིམས་ར་འགྲིམ་དགོས་བྱུང་ཞེས་དཔེ་དོན་སྦྱར་ནས་དེ་རིགས་ནི་མི་འོས་མི་འཚམ་པའི་
བྱ་བ་ཞིག་ཡིན་པར་བསྟན་པའོ།།



དཔེ་དོན་ཟུང་སྦྲེལ་གྱིས་བརྗོད་དོན་གསལ་བར་སྟོན་པ། 317
-
༡༤༥ ཟས་ངན་གཅིག་གིས་ལུས་ཀྱི་སྟོད་སྨད་དཀྲུག །མི་ངན་གཅིག་གིས་ཡུལ་གྱི་ཕུ་
མདའ་དཀྲུག དཔེ་ཟས་ངན་གཅིག་ཟ་ཉེས་ནས་ལུས་ཀྱི་ནད་གཞི་སློང་བ་བཞིན་དུ། དོན་
མི་ངན་པ་གཅིག་གིས་ཡུལ་སྡེ་ཀུན་དཀྲུག་སྲིད་ཅེས་དཔེ་དོན་སྦྱར་ནས་འཕུང་དཀྲུག་སློང་
མཁན་གྱི་མི་དེ་ངན་པ་ཡིན་པས་ཚང་མས་དོགས་གཟོན་དང་ཟུར་འབུད་བྱ་དགོས་པར་
བསྟན་པའོ།།
༡༤༦ ཟས་ཟ་ན་ཐོ་བས་འཇུ་ཚོད། གཏམ་བཤད་ན་གདེང་ཚོད་ཡོད་དགོས། ཕོ་བས་མི་
འཇུ་བའི་ཟས་ཟོས་ན་གཟུགས་པོར་ནད་གཞི་བཟོ་བ་ལྟར། གདེང་མེད་པའི་སྐད་ཆ་གང་
བྱུང་བཤད་ན་གྱོད་གཞི་བཟོ་ཉེན་ཡོད་ཅེས་བསྟན་ནས། གཙོ་བོ་སྐད་ཆ་ཤོད་དུས་ཁུངས་
དང་གདེང་ཚོད་ཡོད་མེད་བསམ་ཞིབ་ནན་པོ་བྱ་དགོས་པར་གདམས་པའོ།། །
༡༤༧ ཟིམ་ཟིམ་ཆར་པས་རི་སུལ་སྙིལ། ཁ་མི་གྲགས་སྡོད་པས་ཡོད་རྒུ་འཕུང་། དཔེ་
ཆར་པ་ཟིམ་ཟིམ་འབབ་པ་དེར་མི་རྣམས་ཀྱིས་དོ་སྣང་མི་བྱེད་ཀྱང་། ནམ་ཞིག་རི་བོ་སྙིལ་
བ་བཞིན་དུ། མི་ཁ་མི་གྲགས་པར་སྡོད་མཁན་ལ་སུས་ཀྱང་དོགས་གཟོན་མི་བྱེད་པ་དེས་
ཉིན་གཅིག་ཡོད་རྒུ་ཐམས་ཅད་འཕུང་ལ་སྦྱོར་སྲིད་ཅེས་དཔེ་དོན་སྦྱར་ནས་མི་གཡོ་ཅན་དེ་
རིགས་ལ་དོ་སྣང་བྱེད་དགོས་པར་བསྟན་པའོ།།
༡༤༨ ཟེར་ཚད་བདེན་མིན། བཙོས་ཚད་ཤ་མིན། དཔེ་བཙོས་ཚད་ཚང་མ་ཤ་ཡིན་མི་
སྲིད་པ་དེ་བཞིན་དུ། དོན་མིས་ཟེར་ཚད་ཚང་མ་བདེན་པ་མ་ཡིན་ཞེས་དཔེ་དོན་སྦྱར་
ནས། གཙོ་བོ་མི་གཞན་གྱིས་སྐད་ཆ་གང་བཤད་ལ་ཡིད་ཆེས་རྩ་བ་ནས་བྱ་མི་རུང་ཞེས་
གདམས་པའོ།། (ཨ་མདོ་ཁུལ་)
༡༤༩ * བཟའ་རྒྱུ་མང་ན་ནད་ཡིན། བཤད་རྒྱུ་མང་ན་གྱོད་ཡིན། ཟས་ཟ་ཟ་མང་དྲགས་ན་
འབྲས་བུ་ནད་སྐྱེ་བ་བཞིན་དུ། གཏམ་བཤད་བཤད་མང་དྲགས་ན་མཐའ་འབྲས་གྱོད་གཞི་བཟོ་
བ་ཡིན་ཞེས་དོན་མེད་ཀྱི་སྐད་ཆ་མང་པོ་ཤོད་མི་རུང་བར་དཔེ་ཡི་སྒོ་ནས་གདམས་པའོ།།



318 གཏམ་མཛོད་མེས་པོའི་ཞལ་རྒྱུན།
༡༥༠ འ་ཆད་འུ་ཐུག །ས་ཟད་གྲམ་ཐུག དཔེ་ས་ཟད་པའི་མཐའ་མ་གྲམ་པར་ཐུག་པ་
བཞིན་དུ། དོན་ད་ཆ་ཡོད་ཚད་ཚང་མ་ཟད་ནས་བྱ་ཐབས་གང་ཡང་མེད་ཟེར་བ་ལྟ་བུར་
སྤྱོད་པ་ཡིན།།
༡༥༡ འུ་ཐུག་ན་གཉེན་དྲན། ཐང་ཆད་ན་རྟ་དྲན། དཔེ་ལམ་ཐག་རིང་པོར་ཐང་ཆད་པའི་
སྐབས་སུ་གཞི་ནས་རྟ་དྲན་པ་བཞིན་དུ། དོན་དཀའ་ངལ་ཕྲད་དེ་འུ་ཐུག་པའི་སྐབས་སུ་
གཞི་ནས་རང་གི་གཉེན་ཉེ་བ་དྲན་པ་ཞེས་དཔེ་དོན་སྦྱར་ཏེ་རྒྱུན་ལྡན་བདེ་པོ་སྐྱིད་པོ་བྱུང་
དུས་དགའ་ཉེ་ལ་དོ་སྣང་མི་བྱེད་པ་ཟེར་བ་ལྟ་བུར་སྤྱོད་པ་ཡིན།།
༡༥༢ འུ་ཐུག་ན་ཞུ་ས་དབོན། ཐང་ཆད་ན་གཡབ་ས་རྟ། དཔེ་རྐང་པ་ཐང་ཆད་ན་ཞོན་ས་རྟ་
མ་གཏོགས་གཞན་མེད་པ་ལྟར། དོན་ཐབས་ཤེས་གཞན་མེད་པར་འུ་ཐུག་ན་ཞུ་ས་དཔོན་
པོ་མ་གཏོགས་མེད་ཅེས་དཔེ་དོན་སྦྱར་ཏེ་འུ་ཐུག་ན་ཞེས་པ་དེས་དཔོན་པོར་ཞུ་དགོས་པ་
ནི་ལས་ཀྱི་མཐའ་ཡིན་པར་ཤུགས་ལ་བསྟན་པའོ།། (འབྲོག་ཁུལ་)
༡༥༣ ཡ་མོན་འགྲིམ་ན་རྒྱུ་དགོས། རྒྱུ་མ་སྦྱོང་ན་ཚིལ་དགོས། དཔེ་སྒོ་ཕྱུགས་བསད་པའི་
རྒྱུ་མ་སྦྱོང་བ་ལ་ཚིལ་དགོས་པ་དེ་བཞིན་དུ། ཡ་མོན་ཏེ་ཁྲིམས་སར་གཏུགས་པ་ལ་རྒྱུ་
དགོས་ཞེས་དཔེ་དོན་སྦྱར་ཏེ་རྒྱུ་ནོར་མེད་ན་བདེན་པ་ཇི་ཙམ་ཡོད་ཀྱང་ཁྲིམས་སར་འགྲོ་
ཐབས་མེད་ཅེས་བསྟན་པའི་ཨ་མདོ་ཁུལ་གྱི་གཏམ་དཔེ་ཞིག་གོ།
༡༥༤ ཡ་རབས་མ་རབས་སྤྱོད་པས་ཤེས། སྐྱེ་ཡུལ་གང་ཡིན་སྐད་ཀྱིས་ཤེས། དཔེ་མི་
ཞིག་ས་ཕྱོགས་གང་ནས་ཡིན་ཡུལ་སྐད་ལས་ཤེས་པ་བཞིན་དུ། དོན་ཡ་རབས་ཡིན་དང་
མ་རབས་ཡིན་དེ་སྤྱོད་པ་ལ་བལྟས་ན་ཤེས་ཐུབ་ཅེས་དཔེ་དོན་སྦྱར་ནས། དུས་རྟག་ཏུ་ཀུན་
སྤྱོད་བཟང་པོ་རྒྱུན་འཁྱོངས་ཡོང་བ་བྱ་དགོས་ཞེས་གདམས་པའོ།། །
༡༥༥ ཡུན་རིང་ན་བུ་མོ་མ་དང་འཁོན། ཟ་ཆེ་ན་སྦྲང་དཀར་ཞེ་ལ་རྒྱག དཔེ་སྦྲང་རྩི་
ཞིམ་མངར་ལྡན་ཡང་ཟས་དྲགས་ན་ཞེ་ལོག་པ་བཞིན་དུ། དོན་ཨ་མ་བྱམས་སྐྱོང་ཆེ་རུང་



དཔེ་དོན་ཟུང་སྦྲེལ་གྱིས་བརྗོད་དོན་གསལ་བར་སྟོན་པ། 319
འགྲོགས་ཡུན་རིང་དྲགས་ན་རང་གི་བུ་མོ་དང་འཁོན་པའང་ཡོང་སྲིད་ཅེས་དཔེ་དོན་སྦྱར་
ནས་བྱ་བ་གང་ཡིན་ཡང་ཚད་ལས་འདས་ན་ལྡོག་ཕྱོགས་སུ་འགྱུར་སྲིད་ཅེས་བསྟན་པའོ།།
༡༥༦ ཡུལ་དབོན་དགྲ་རུ་ལངས་ན་འགྲོ་རྩིས། བད་ཀན་མིད་ཁྲིས་ན་ན་ཤི་རྩིས། དཔེ་བད་
ཀན་མིད་ཁྲིས་ཀྱི་ནད་ཕོག་ན་ཤི་རྩིས་མ་གཏོགས་བྱ་ཐབས་མེད་པ་བཞིན་དུ། དོན་ཡུལ་
གྱི་དཔོན་པོ་རང་གི་དགྲར་ལངས་ན་ཡུལ་དེ་ནས་འགྲོ་རྩིས་བྱ་རྒྱུ་ལས། ཐབས་གཞན་མེད་
ཅེས་དཔེ་དོན་སྦྱར་ནས་ཡུལ་དཔོན་འཁོན་ན་ས་དེར་ཆགས་ས་མེད་པར་བསྟན་པའོ།།
༡༥༧ ཡོད་བོ་མེད་སྐད་ཆེ། གྲོད་སྐམ་ཀོབ་སྒྲ་ཆེ། དཔེར་ན། གཡག་གི་གྲོད་པ་སྐམ་པོ་
ཀོབ་སྒྲ་གཞན་ལས་ཆེ་བ་དེ་བཞིན་དུ། དོན་རྒྱུ་ནོར་མང་པོ་ཡོད་པའི་མི་ལ་ལ་མེད་པའི་
སྡུག་སྐད་གཞན་ལས་ཆེ་ཞེས་དཔེ་དོན་སྦྱར་ནས་ཧམ་འདོད་ཚིམ་མེད་ཀྱི་མི་དེ་རིགས་ལ་
འཕྱ་དམོད་བྱེད་པའོ།།
༡༥༨ རྭ་གང་མཐོ་ཞབས་པ་བཟེད་ས། རྒྱུ་སུ་ཆེ་དཔོན་པོས་སྡིགས་ས། དཔེ་གཡག་ལུག་
སོགས་རྭ་ཅོ་གང་མཐོ་བ་དེ་ཞགས་པ་བཟེད་སླ་བ་བཞིན་དུ། མང་ཚོགས་ནང་རྒྱུ་ནོར་སུ་
མང་བ་དེ་དཔོན་ངན་གྱི་མིག་གིས་སྡིགས་ས་ཞིག་ཏུ་འགྱུར་འགྲོ་བ་ཡིན་ཞེས་དཔེ་དོན་
སྦྱར་ནས་སྤྱི་ཚོགས་རྙིང་པའི་དཔོན་ངན་ཟ་རྔམས་ཅན་གྱི་སྤྱོད་པ་ལ་ཐེར་འདོན་བྱེད་པའོ།།
（ཨ་མདོ་ཁུལ་)
༡༥༩ རང་མ་གཏོགས་མི་མིན། ཨོང་དོ་མ་གཏོགས་ཤ་མིན། དཔེ་སྨད་ཁོག་གི་ཤ་རྡེག་མ་
གཏོགས་ཤ་ལ་མི་་བརྩི་བ་བཞིན་དུ། དོན་རང་ཉིད་གཅིག་པུ་མ་གཏོགས་མིར་མི་བརྩི་བ་
ཞེས་དཔེ་དོན་སྦྱར་ནས་དོན་དངོས་དང་རྦད་དེ་འགལ་བའི་ལྟ་སྟངས་དེ་འདྲ་འཛིན་མཁན་
ནི༑ མི་རང་ཤེད་ཀྱིས་མིག་ལྡོང་བའི་གླེན་རྨོངས་མཐར་ཐུག་པ་ཞིག་ཡིན་པར་བསྟན་པའོ།།
(ཁམས་ཁུལ་)



320 གཏམ་མཛོད་མེས་པོའི་ཞལ་རྒྱུན།
༡༦༠ རང་ཚོད་རང་དང་། སྐྱེ་ཚོད་ཤིང་། དཔེ་ཤིང་གི་སྐྱེ་ཚོད་དེ་ཤིང་གིས་བྱེད་པ་དེ་
བཞིན་དུ། དོན་རང་གི་ཚོད་དེ་རང་ཉིད་ཀྱིས་བཟུང་དགོས་ཞེས་དཔེ་དོན་སྦྱར་ནས། བྱ་བ་
གང་དང་གང་ཡིན་ནའང་ཚོད་འཛིན་རན་པོ་བྱ་དགོས་པ་དེ་ནི་མི་སུ་ཡིན་རུང་གལ་ཧ་ཅང་
ཆེ་བ་ཞིག་ཡིན་ཞེས་སྟོན་པའོ།།
༡༦༡ རི་དཀར་དཀར་བཟོ་མཁན་ཁ་བ། ང་འདི་འདྲ་བཟོ་མཁན་ནག་མོ། དཔེ་རི་རྣམས་
དཀར་པོ་བཟོ་མཁན་ཁ་བ་ཡིན་པ་བཞིན་དུ། ང་འདི་འདྲ་བཟོ་མཁན་ནག་མོ་སྟེ་བུད་མེད་
ཡིན་ཞེས་དཔེ་དོན་སྦྱར་བ་དེ་ཁོ་རང་ལ་ལེགས་ཉེས་གང་བྱས་མ་གསལ་ཡང་། ཕལ་ཆེར་
ཉམས་ཉེས་བྱུང་ཟེར་བ་འདྲ་བས་དེ་ཡིན་ན་ཕོ་མཆོག་མོ་དམན་གྱི་བསམ་བློ་མཚོན་དཔེ་
ཞིག་ཡིན་སྙམ། འོན་ཀྱང་སྐབས་རེ་བུད་མེད་ཉུང་ཤས་ཀྱིས་མི་ལ་མགོ་སྐོར་བཏང་ནས་
སྤྲང་པོ་བཟོ་མཁན་ཡང་མེད་པ་མ་ཡིན་ནོ།། (ཁམས་ཁུལ་)
༡༦༢ རི་ཆེ་ན་གཡང་ཆེ། ཁེ་ཆེ་ན་ཉེན་ཆེ། དཔེ་རི་ཇི་ཙམ་མཐོ་ན་གཡང་དེ་ཙམ་གྱིས་ཆེ་
བ་བཞིན་དུ། དོན་བྱ་བ་གང་ཡང་ཁེ་བཟང་ཇི་ཙམ་ཆེན་པོ་ཡོད་ན་ཉེན་ཁའང་དེ་ཙམ་གྱི་ཆེ་
བ་ཡོད་ཅེས་དཔེ་དོན་སྦྱར་ནས་ཁེ་མཐོང་ནས་ཉེན་མི་མཐོང་བ་དེ་འདྲ་བྱ་མི་ཉན་ཞེས་སྔོན་
བརྡ་གཏོང་བའོ།།
༡༦༣ རི་ཆེན་པོ་ལ་འཛེགས་ས། མི་ཆེན་པོ་ལ་ཞུ་ས། དཔེ་རི་ཆེན་པོ་ཞིག་ཡིན་ན་རྒྱབ་
མདུན་གཡས་གཡོན་གང་འོས་ནས་འཛེགས་ས་ཡོད་པ་དེ་བཞིན་དུ། དོན་མི་ཆེན་པོ་
རྣམས་ལ་སྔ་ཕྱིའི་འབྱུང་རྐྱེན་དང་རྒྱུ་མཚན་ཞིབ་ཕྲ་ཞུ་ས་ཡོད་ཅེས་དཔེ་དོན་སྦྱར་ནས་
དཔོན་ཆེན་ཚོས་འབངས་ཀྱི་བདེ་སྡུག་ཞུ་རྒྱུ་གང་ཡོད་གཟབ་ནན་གྱིས་ཉན་དགོས་པར་
བསྟན་པའོ།། །
༡༦༤ རི་ཆེན་པོའི་སྐྱིབས། མི་ཆེན་པོའི་བག དཔེ་རི་ཆེན་པོའི་སྐྱིབས་སུ་ཆར་རླུང་གང་
གིས་ཀྱང་མི་གནོད་པའི་བརྟེན་ས་ཡོད་པ་ལྟར། དོན་མི་ཆེན་པོའི་གམ་དུའང་ཕྱི་ནང་གི་



དཔེ་དོན་ཟུང་སྦྲེལ་གྱིས་བརྗོད་དོན་གསལ་བར་སྟོན་པ། 321
དགྲ་བོ་སུས་ཀྱང་འཚེ་བར་མི་ཕོད་པའི་སྐྱོབ་སྲུང་གི་བརྟེན་ཡུལ་ཡོད་ཅེས་དཔེ་དོན་སྦྱར་
ནས་སྤྱི་ཚོགས་ནང་སྟོབས་ཤུགས་ཡོད་པའི་རྒྱབ་བདག་ཅིག་ལ་བརྟེན་རྒྱུ་དེ་གལ་ཆེན་པོ་
ཡིན་པར་བསྟན་པའོ།།
༡༦༥ རིག་པ་གཞོན་དུས་སློབས། བ་མོ་དགུན་ནས་གསོས། དཔེ་བ་མོ་འོ་མ་འཇོ་རྒྱུ་
དགོས་ན་དགུན་དུས་ནས་གསོ་ཚགས་གང་དག་བྱ་དགོས་པ་དེ་བཞིན་དུ། རང་རིགས་
ཤེས་རིག་བྱང་ཚད་ལྡན་པ་ཞིག་དགོས་ན་གཞོན་ནུའི་དུས་ནས་རིག་གནས་སློབ་སྦྱོང་ལ་
འབད་བརྩོན་བྱ་དགོས་ཞེས་དཔེ་དོན་སྦྱར་ནས་ལོ་ན་ཆུང་དུས་ནས་ཤེས་ཡོན་སློབ་བརྩོན་
བྱ་རྒྱུ་དེ་གལ་ཆེ་ཤོས་ཡིན་པར་སྟོན་པའོ།། །
༡༦༦ རིང་ཐུང་ཚད་ན་ཤེས། བདེན་རྫུན་བརྟག་ན་ཤེས། དངོས་པོ་རིང་ཐུང་ཇི་ཙམ་ཡོད་
ཚད་ལེན་བྱས་ན་ཤེས་པ་བཞིན་དུ། དོན་བདེན་པ་ཡིན་དང་རྫུན་པ་ཡིན་དེ་བརྟག་དཔྱད་
ཞིབ་འཇུག་བྱས་ན་གསལ་པོ་ཤེས་ཐུབ་ཅེས་དཔེ་དོན་སྦྱར་ནས་བརྟག་ཅིང་དཔྱད་ཞིབ་བྱ་
རྒྱུ་དེ་ནི་བྱ་བ་གང་ལའང་གལ་ཆེན་པོ་ཡིན་པར་བསྟན་པའོ།།
༡༦༧--༡ ལཱ་རྐྱང་ནང་ན་དྲོད་མེད། མི་རྐྱང་ནང་ན་སྐྱིད་མེད། དཔེ་གོས་རྐྱང་པ་གྱོན་པའི་
ལུས་ལ་དྲོད་མེད་པ་དེ་བཞིན་དུ། དོན་མི་ཧྲེང་རྐྱང་པར་སྡོད་པའི་ཁྱིམ་ནང་དུ་བདེ་སྐྱིད་
མེད་ཅེས་དཔེ་དོན་སྦྱར་ནས་ཕོ་ཧྲེང་ངམ་མོ་ཧྲེང་གང་ཡིན་རུང་གཉེན་སྒྲིག་བྱས་ན། གཞི་
ནས་ཁྱིམ་ཚང་དྲོ་སྐྱིད་ལྡན་པ་ཞིག་ཡོང་སྲིད་ཅེས་བསྟན་པའོ།།
༡༦༧--༢ ཤ་ལྡད་ཀྱིན་ཟོ་དང་བཅུད་ཡིན། ཚིག་བསམ་གྱིན་ཤོད་དང་གཏམ་ཡིན། དཔེ་
ཤ་ཟ་དུས་སོས་ལྡད་བཞིན་དུ་ཟོ་དང་བཅུད་འབྱིན་པ་བཞིན་དུ། དོན་སྐད་ཆ་ཤོད་དུས་
བསམ་བློ་གཏོང་བཞིན་གཏོང་བཞིན་ཤོད་དང་དོན་ཡོད་པའི་གཏམ་དུ་འགྱུར་བ་ཡིན་ཞེས་
དཔེ་དོན་སྦྱར་ནས་གཙོ་བོ་མནོ་བསམ་ལེགས་པར་བཏང་ནས་སྐད་ཆ་ཤོད་དགོས་པ་དེ་
གལ་ཆེན་པོ་ཡིན་པར་བསྟན་པའོ།། (ཨ་མདོ་ཁུལ་)



322 གཏམ་མཛོད་མེས་པོའི་ཞལ་རྒྱུན།
༡༦༽ ཤ་ཚ་བའི་གཏམ་དེ་སྙན་པོ་མེད། ནད་མཁྲིས་པའི་སྨན་དེ་ཞིམ་པོ་མེད། དཔེ་མཁྲིས་
པའི་ནད་ཀྱིས་མནར་བའི་སྨན་ནི་རོ་ཁ་བ་སོགས་ཞིམ་པོ་མེད་ཀྱང་ནད་ལ་ཕན་པ་བཞིན་
དུ༑ དོན་ཤ་ཚ་ཆེ་བའི་སྐད་ཆ་དེ་རྣ་བར་རྩུབ་པ་སོགས་སྙན་པོ་མེད་རུང་། ཕུགས་ནས་རང་
ལ་ཕན་པ་ཡིན་ཞེས་དཔེ་དོན་སྦྱར་ནས་མཁས་མཁས་སྙན་སྙན་ལ་མགོ་མ་འཁོར་བར་
དོན་གྱི་ཕན་གནོད་དབྱེ་ཤེས་པ་བྱ་དགོས་ཞེས་གདམས་པའོ། །
༡༦༩ ཤ་ཚོས་ལ་མ་ཚོས་ཞིམ། མི་འདྲིས་ལ་མ་འདྲིས་ཡག དཔེ་ཤ་ཚོས་ལ་མ་ཚོས་
དེ་བྲོ་བ་ཞིམ་པ་དེ་བཞིན་དུ། དོན་མི་ཡང་འདྲིས་ལ་མ་འདྲིས་དེ་ཕན་ཐོགས་ཆེ་བ་ཡིན་
ཞེས་དཔེ་དོན་སྦྱར་ནས། མི་མ་འདྲིས་པས་ནི་རོགས་རམ་བྱེད་མི་སྲིད་ལ། འདྲིས་ཧ་ཅང་
ཆེ་དྲགས་པའི་མི་དེས་ཀྱང་དངོས་གནས་ཀྱི་རོགས་རམ་བྱེད་པའི་ངེས་པ་མེད་ཅེས་སྤྱི་
ཚོགས་ཀྱི་ཉམས་མྱོང་དངོས་བཤད་པའོ།།
༡༧༠ ཤིང་གིས་ཤིང་བཏེགས་ན་ལྷ་ཁང་དང་མཆོད་ཁང་། མི་ཡིས་མི་བཀུར་ན་བླ་མ་དང་
དཔོན་པོ། དཔེ་ཤིང་རྩེག་ཤིང་གིས་བཏེགས་པ་ལས་ལྷ་ཁང་དང་མཆོད་ཁང་ཞེས་གྲགས་
པ་ཆེན་པོ་ཆགས་པ་བཞིན་དུ། དོན་མི་ཡིས་མི་བསྟོད་ནས་བླ་མ་འདི་དང་དཔོན་པོ་དེ་
ཞེས་བཟོས་པ་ལས་རང་བཞིན་གྱི་གྲུབ་པ་འགའ་ཡང་མེད་ཅེས་དཔེ་དོན་སྦྱར་ནས་བོད་
རྙིང་པའི་ཆོས་སྲིད་ཟུང་འབྲེལ་ལམ་ལུགས་ཀྱི་ངོ་བོ་ཐེར་འདོན་བྱེད་པའོ།།
༡༧༡ ཤོད་མི་ཤེས་ཕུ་བཤད་མདོ་བཤད། རྒྱུག་མི་ཤེས་སྒ་རྡུང་འཐོང་རྡུང་། དཔེ་རྟ་རྒྱུག་
གཏོང་མི་ཤེས་མཁན་གྱིས་སྒ་ལ་རྡུང་བ་དང་འཕོང་ལ་རྡུང་བ་སོགས་འཚབ་བེ་འཚུབ་བེ་
བྱེད་པ་བཞིན་དུ། སྐད་ཆ་ཤོད་མི་ཤེས་མཁན་གྱིས་ཕུ་ནས་བཤད་ཙམ་དང་མདོ་ནས་
བཤད་ཙམ་གྱིས་གནད་དུ་མི་འཁེལ་ཞེས་དཔེ་དོན་སྦྱར་ནས་གཙོ་བོ་སྐད་ཆ་ཤོད་དུས་
དགོས་ངེས་རྒྱས་བསྡུས་འཚམ་ལ་དོན་སྙིང་གསལ་སྟོན་ཐུབ་པའི་གྲ་སྒྲིག་ཡག་པོ་བྱས་ཏེ་
ཤོད་དགོས་པ་བསྟན་པའོ།། （ཨ་མདོ་ཁུལ་）



དཔེ་དོན་ཟུང་སྦྲེལ་གྱིས་བརྗོད་དོན་གསལ་བར་སྟོན་པ། 323
༡༧༢ བཤད་པའི་གཏམ་འབྲོ་གཙང་དགོས། བཟོས་བའི་སྲུབས་ཀ་དམ་དགོས། དཔེ་
དངོས་པོ་གང་ཡིན་རུང་བཟོས་པའི་སྲུབས་ཀ་སྟེ་སྒྲིག་ཁ་དམ་པོ་ཤུལ་མེད་པ་ལྟ་བུ་ཞིག་
དགོས་པ་བཞིན་དུ། སྐད་ཆ་ཤོད་པའི་གཏམ་མཇུག་སྒྲིལ་སྐབས་གོ་དོན་གཙང་མ་ཡོང་བ་
ཞིག་དགོས་ཞེས་དཔེ་དོན་སྦྱར་ནས་གཙོ་བོ་གལ་ཆེའི་གྲོས་མོལ་སོགས་བྱེད་སྐབས་ཕར་
ཕྱོགས་ནས་ཚིག་འཇུ་ཚིག་བསྙད་སོགས་བྱེད་ས་མེད་པ་འཇོག་མཚམས་གཙང་མ་ཞིག་
ཡོང་བ་བྱ་དགོས་པར་གདམས་པའོ།།（མདོ་ཁམས་ཁུལ་）
༡༧༣ སེམས་ཀྱི་མདུད་པ་གྲོལ། རྫ་མགོའི་སྨུག་པ་དྭངས། དཔེ་རྫ་རིའི་རྩེ་ཡི་སྨུག་པ་
རིམ་བཞིན་དྭངས་པ་བཞིན་དུ། དོན་སེམས་ནང་གི་བློ་དོགས་མདུད་པ་ཡོངས་སུ་གྲོལ་
སོང་ཞེས་དཔེ་དོན་ཟུང་དུ་འབྲེལ་ནས་བསྟན་པའོ།། (འབྲོག་ཁུལ་)
༡༧༤ སོ་མེད་ཟས་དང་བྲལ། ནོར་མེད་གཉེན་དང་བྲལ། དཔེ་སོ་མེད་རྣམས་ཟས་རྡོག་ཟས་
དང་རང་ཤུགས་ཀྱི་བྲལ་བ་བཞིན་དུ། དོན་མི་ལ་རྒྱུ་ནོར་མེད་ན་གཉེན་བཤེས་ཀྱང་འཁོར་
མཁན་མེད་པར་རིམ་བཞིན་བྲལ་འགྲོ་བ་མཐོང་ཞེས་སྤྱི་ཚོགས་ཀྱི་སྣང་ཚུལ་ངན་པ་ལ་སྙིང་
ཚིག་བསྒྲགས་ནས་ཕོངས་པ་རྣམས་ལ་རོགས་དང་མགོན་བྱ་དགོས་པར་བསྐུལ་བའོ།།
༡༧༥ བསམ་ནས་བཤད་ན་གཏམ་ཡིན། ལྡད་ནས་མིད་ན་ཟས་ཡིན། མི་གཞན་ལ་སྐད་
ཆ་ཤོད་སྐབས་སྔོན་ལ་བསམ་བློ་ལེགས་པར་བསྐོར་ཏེ་གཞི་ནས་བཤད་ན་ལེགས་པ་ཡིན་
ཞེས་དཔེ་དང་དོན་སྦྱར་ནས་གདམས་པའོ།།
༡༧༦ བསམ་བློ་བཏང་ནས་གྲུང་དུ། ངལ་གསོ་བརྒྱབ་ནས་མགྱོགས་སུ། དཔེ་ངལ་གསོ་
བརྒྱབ་ནས་མགྱོགས་སུ་འགྲོ་བ་བཞིན་དུ། དོན་བསམ་བློ་བཏང་ནས་སྔ་ཚིག་ཕྱི་འགལ་
གྱི་དྲན་གཏམ་གསར་སྐྱེད་འདི་འདྲ་བྱེད་ཀྱི་འདུག་ཅེས་དཔེ་དོན་སྦྱར་ཏེ། ཁྲིམས་ཀྱི་མདུན་
སར་སྐད་ཆ་གཅིག་རང་མ་གཏོགས། བསམ་བློ་བཏང་ནས་བཟོ་བཅོས་བརྒྱབ་མི་ཆོག་
ཟེར་བ་ལྟ་བུ་དེ་རིགས་ལ་སྤྱོད་པའོ།།



324 གཏམ་མཛོད་མེས་པོའི་ཞལ་རྒྱུན།
༡༧༧ བསླབ་པ་རྒན་གཞོན། མཆོད་རྟེན་ལ་བང་རིམ། དཔེ་མཆོད་རྟེན་ལ་བང་རིམ་མཐོ་
དམའ་རིམ་པ་ལྟར་ཡོད་པ་བཞིན་དུ། དོན་བསླབ་པ་སྟེ་ལས་ཞུགས་སྔ་རྟིང་གི་རྒན་གཞོན་
གོ་རིམ་ཡོད་ཅེས་དཔེ་དོན་སྦྱར་ནས་ཚང་མ་ཧམ་པ་སུ་ཆེ་ལྟ་བུའི་རིགས་བྱ་མི་རུང་བ་
རང་རྟོགས་བྱ་དགོས་པར་བསྟན་པའོ།།
༡༧༨ ཨ་ལན་མེད། ཐུག་པ་སྡོར་མེད། དཔེ་ཐུག་པ་ལ་སྡོར་མེད་ན་བྲོ་བ་ཁ་རྒྱུ་མེད་པ་
བཞིན་དུ། དོན་འབོད་པར་ཨ་ལན་ཙམ་མི་སྟེར་བ་བེམ་པོ་ཞིག་འདྲ་ཞེས་དཔེ་དོན་སྦྱར་
ཏེ༑ མི་གཞན་གྱིས་འབོད་པའམ། ཡང་ན་སྐད་ཆ་འདྲི་བ་སོགས་ལ་ངེས་པར་དུ་སེམས་རྩ་
འཁོལ་པོས་བརྡ་ལན་ཞུ་དགོས་པར་བསྟན་པའོ།།



ལེན་ཚན་དྲུག་པ།
བོད་ཀྱི་དམངས་ཁྲོད་གཏམ་རྒྱུད་དམ། ལོ་རྒྱུས་བཤད་ཚུལ་སོགས་དང་
འབྲེལ་བ་ཡོད་པའི་གཏམ་དཔེ་འགའ་ཞིག་གི་འབྱུང་ཁུངས་
སམ་བྱུང་ཚུལ་སོ་སོར་བཤད་པ།
༡ ལྐུགས་པའི་ལྕང་གཅོད། ཅེས་པའི་གོ་དོན་ནི། བྱེད་སྟངས་དང་སྤྱོད་སྟངས་ལ་བལྟས་པ་
ཙམ་གྱིས་གླེན་པའི་རང་རྟགས་མངོན་སུམ་དུ་སྟོན་པའི་སྐྱེ་བོ་དེ་རིགས་ལ་འཕྱ་བའི་གཏམ་
དཔེ་ཞིག་ཡིན་པ་དང་། ང་ཤི་བས་མ་གཏོགས། བོང་བུ་སློངསྟངས་དེ་ལྟར་མ་རེད། ཅེས་
པ་ནི། མི་ཞིག་གིས་བྱ་བ་གང་ཞིག་བྱེད་པར་རྩོམ་པ་ན། བྱེད་སྟངས་སྤྱོད་ལུགས་ཇི་བཞིན་
མི་ཤེས་པ་ལ། ངས་བྱས་ན་དེ་འདྲ་མ་རེད་ཟེར་བའི་སྐབས་སྤྱོད་པའི་ཁ་མཚར་གྱི་གཏམ་
དཔེ་ཞིག་ཡིན། བོང་བུ་བསླངས་པའི་དགའ་ཚོར་མེད་པར། གཞུ་གུ་བཀོག་པའི་ཡ་ལ།
ཞེས་པ་ནི། ཕར་རང་ནུས་གང་ཡོད་བཏོན་ནས་རོགས་རམ་བྱས་པར་ཡག་བྱུང་ཟེར་རྒྱུ་
མེད་པར། ཅུང་ཟད་མ་འགྲིག་པ་བྱུང་ན་ཚུར་ལེ་ལན་བདའ་བ་དེ་རིགས་ལ་སྤྱོད་པའི་གཏམ་
དཔེ་རྒྱུན་དུ་གོ་རྒྱུ་ཡོད་པ་ཞིག་བཅས་ཡིན། གོང་གསལ་གྱི་གཏམ་དཔེ་དེ་གསུམ་ནི་བོད་
དུ་དམངས་ཁྲོད་ཀྱི་ངག་སྒྲུང་གཅིག་ཡོད་པ་ལས་བྱུང་བ་ཡིན།།
དེ་ཡང་འདི་སྐད་ཐོས་ཏེ། སྔར་གྱི་དུས་སུ་མི་གླེན་པ་ཞིག་ཡོད་པ་དེས། ཤིང་སྡོང་
ཆེན་པོ་ཞིག་གི་ཡལ་གའི་སྟེང་དུ་འཛེགས་ཏེ་རྩེ་མོའི་ཕྱོགས་སུ་རང་ཉིད་བཞོན་ནས། རྩ་
བའི་ཕྱོགས་དེར་སྟ་རེ་གཞུས་ཏེ་གཅོད་ཀྱིན་ཡོད་པ་དེ་ལས་ “ལྐུགས་པའི་ལྕང་གཅོད་”
ཅེས་གྲགས་ཤིང་། མི་ཞིག་ལམ་དེ་ནས་བརྒྱུད་དེ་འགྲོ་བ་མཐོང་སྐབས་གླེན་པ་དེ་ལ། ཁྱོད་
ཀྱིས་འདི་ལྟར་བྱ་མི་རུང་། ནམ་ཞིག་ཤིང་གི་ཡལ་ག་དེ་ཆད་པ་དང་དུས་མཚུངས་ཁྱོད་རང་



326 གཏམ་མཛོད་མེས་པོའི་ཞལ་རྒྱུན།
ཡང་གཡང་དུ་ལྷུང་གི་རེད་ཅེས་ཁ་ཏ་བྱས་པར་གླེན་པ་དེས། གཡང་དུ་ལྷུངས་བར་ཅི་ཡོད་
ཟེར། ཁོས་གད་མོ་དང་བཅས། གཡང་དུ་ལྷུངས་ན་ཤི་ཡོང་ཞེས་སྨྲས་པར། གླེན་པས། ཤི་
བར་ཅི་ཡོད་ཟེར། སེམས་བཟང་གི་བསླབ་བྱ་བྱས་ཀྱང་མི་ཉན་པར་ཀླན་ཀ་འཚོལ་སྟབས་
ཁོ་ཡང་ཅི་ཤོད་འདི་ཤོད་མ་བྱུང་བར། ཤི་ན་རྟིང་པ་སེར་པོ་ཆགས་ཀྱི་རེད་ཅེས་བཤད་
དེ་མུ་མཐུད་ལམ་དུ་ཞུགས་སོ། །རིང་པོར་མ་ལོན་པ་ན་ཤིང་གི་ཡལ་ག་དེ་ཚག་སྒྲ་དང་
བཅས་ཆད་དེ་གླེན་པ་ཡང་གཡང་དུ་ལྷུངས། སྟབས་ལེགས་པ་ཞིག་ལ་ཁོ་སྤང་རྩའི་སྟེང་
ཟགས་པས་ལུས་མ་བསྣད་ཙམ་བྱུང་། འོན་ཀྱང་འཕོངས་ས་ལ་བརྡབས་པའི་ཟུག་རྔུ་མ་
བཟོད་པར་སྤང་ཐོག་ཏུ་ཡར་རྒྱུགས་མར་རྒྱུགས་བྱས་མཐར་རིམ་བཞིན་ན་ཟུག་ཞི་བ་ན།
གཞི་ནས་ད་གིན་འགྲུལ་པ་དེའི་སྐད་ཆ་དྲན་ནས་མྱུར་བར་རང་གི་རྐང་པའི་རྟིང་པར་བལྟ་
སྐབས། སྤང་རྩི་འགོས་ནས་སེར་པོར་གྱུར་པ་མཐོང་དུས་ད་ནི་ཁོ་བོ་དངོས་འབྲེལ་འཆི་
ཟིན་འདུག་སྙམ་སྟེ་སྤང་སྟེང་དེ་གར་ཉལ་ནས་བསྡད་དོ།།
ལམ་དེ་ནས་བོང་བུ་འདེད་པའི་མི་ཞིག་འོངས་པ་ན་ཉེ་འགྲམ་གྱི་འདམ་ཆུའི་ནང་གློ་
བུར་དུ་བོང་བུ་དིམས་ཤིང༌། མི་དེས་བོང་བུའི་སྟོད་ནས་འཐེན་ན་སྨད་འདམ་དུ་བྱིང་བ་དང་།
སྨད་ནས་བཏེག་ན་སྟོད་དིམས་ཤིང་ཁོའི་སྟོབས་ཤུགས་ཀྱིས་མ་ལྕོགས་པར་རྔུལ་ཆུ་ཁྲུམ་
ཁྲུམ་ལྷུང་བ་མཐོང་ངོ༌། །གླེན་པ་དེ་ནི་ཤེད་ཤུགས་ཆེན་པོ་ཡོད་མཁན་ཞིག་ཡིན་པས་གད་
མོ་དགོད་བཞིན་དུ། “ང་ཤི་བས་མ་གཏོགས། བོང་བུ་སློང་སྟངས་དེ་འདྲ་མ་རེད།” ཅེས་
སྨྲས་པར་མི་དེས། ཁྱེད་མ་ཤི་བར་གཏམ་དེ་ལྟར་སྨྲ་བཞིན་མཆིས་ན། ང་ལ་རོགས་པ་
ཞིག་གྱིས་དང་ཟེར། གླེན་པས་ཁོ་ལ་རྐང་མཐིལ་བསྟན་ནས་ལྟོས་དང་ང་ཤི་ནས་རྙིང་པ་
སེར་པོ་ཆགས་མི་འདུག་གམ་ཞེས་བརྗོད་པར། མི་དེ་ཡང་རྐང་རྗེན་མར་སྤང་གཤོངས་
བརྒྱུད་ནས་འོངས་པས་རང་གི་རྐང་མཐིལ་ཕར་བསྟན་ནས། འདི་ནི་སྤང་རྩིས་སེར་པོར་
གྱུར་པ་རེད་ཅེས་བཤད་པས་གླེན་པ་གཞི་ནས་ཡིད་ཆེས་ཤིང་། ཡར་ལངས་ཏེ་འོ་ན་ཁྱོད་
རང་བོང་བུའི་སྟོད་ནས་འཐེན་ཞིག །ངས་སྨད་འཐེན་ཆོག་ཟེར་ནས་བོང་བུའི་མཇུག་མ་



གཏམ་དཔེ་འགའ་ཞིག་གི་འབྱུང་ཁུངས་བཤད་པ། 327
ལག་གཉིས་ཀྱིས་དམ་པོར་བཟུང་སྟེ་ཤུགས་གང་ཡོད་བརྒྱབ་ནས་འཐེན་པ་ན། བོང་བུ་
སྐམ་སར་བདེ་བླག་ངང་ཐོན་པ་དང་དུས་མཚུངས་གཞུ་གུ་ཆད་ནས་གླེན་པའི་ལག་པར་
བཟུང་ཡོད་པ་རེད། བདག་པོ་དེས། ཁྱོད་ཀྱིས་ངའི་བོང་གུའི་གཞུ་གུ་བཀོག་སོང་བས་
སྐྱིན་ཚབ་འཇལ་དགོས་ཞེས་རྩོད་པ་ལས།”བོང་བུ་བསླངས་པའི་དགའ་ཚོར་མེད་པར།
གཞུ་གུ་བཀོག་པའི་ཡ་ལ་” ཟེར་བའི་གཏམ་དཔེ་དེ་བྱུང་བར་གྲགས་སོ།། །
༢ ཁྲོན་པའི་ནང་གི་སྦས་པ། ཞེས་པ་ནི་གོ་རྒྱ་མཐོང་རྒྱ་ཧ་ཅང་ཆུང་བའི་མི་རང་
མཐོང་ང་རྒྱལ་ཆེན་པོ་བྱེད་མཁན་ལ་སྤྱོད་པའི་འཕྱ་དམོད་ཀྱི་གཏམ་དཔེ་ཞིག་ཡིན། འདིའི་
བྱུང་ཚུལ་ནི་སྔར་སྔ་མོ་ཚོང་པ་ཕྱུག་པོ་ཞིག་གི་ཁྱིམ་དུ་ཁྲོན་པ་གཅིག་ཡོད་པའི་ནང་རྗེས་
སྐྱེས་ཀྱི་སྦལ་པ་ཞིག་གནས་ཡོད། ནམ་ཞིག་ཚོང་པ་དེ་ཡུལགཞན་དུ་ཚོང་རྒྱག་པར་
ཕྱིན་ཏེ་ཚུར་ལོག་སྐབས་ཚོང་འདུས་དེ་ནས་རུས་སྦལ་གཅིག་ཉོསནས་ཁྱེར་ཡོང་། ཁྱིམ་
དུ་སླེབས་རྗེས་རུས་སྦལ་དེ་ཡང་ཁྲོན་པའི་ནང་དུ་གློད་སྐབས་སྦལ་པ་དེས་རུས་སྦལ་ལ།
ཁྱོད་གང་ནས་འོངས་ཞེས་དྲིས་པར། ཁོས་ང་མཐའི་རྒྱ་མཚོ་ཆེན་པོ་ནས་འོངས་པ་ཡིན་
ཞེས་བཤད། སྦལ་པས། མཐའི་རྒྱ་མཚོ་ཆེན་པོ་ཟེར་བ་དེ་ཆེ་ཆུང་འདི་ཙམ་ཡོད་དམ་
ཞེས་རང་གི་ལག་པ་གཉིས་ཀྱི་རྩེ་གཏུགས་པའི་ནང་ཁོང་གི་ཚད་ཅིག་བསྟན་པར། རུས་
སྦལ་གྱིས་དེས་ག་ལ་ཚད་ཅེས་ལན་བཏབ། སྦལ་པས་འོ་ན་འདི་ཙམ་ཡོད་དམ། འདི་ཙམ་
ཡོད་དམ་ཞེས་ཟེར་བཞིན་རང་གི་ལག་པ་གཉིས་བར་ཁྱད་ཇེ་རྒྱང་དུ་ཐེངས་འགའ་ཤས་
བརྐྱངས་རུང་། རུས་སྦལ་གྱིས་དགོད་བཞིན་དུ་དེས་ག་ལ་ཚད་ཅེས་ལན་ཡང་ཡང་བཏབ།
མཐར་སྦལ་པ་དེས། འོ་ན་ཁྲོན་པ་འདི་ཡོངས་རྫོགས་ཀྱི་རྒྱ་ཁྱོན་ཙམ་ཡོད་དམ་ཞེས་དྲིས་
པར། རུས་སྦལ་གྱིས་འདིས་འབུམ་གྱི་ཆ་ཡང་མི་ལོན་ཞེས་བཤད་པས། སྦལ་པ་དེ་ཧ་
ལས་ཧང་སངས་ནས་སྙིང་དུམ་བུར་གས་ཏེ་དེ་མུར་འཆི་བ་རེད་ཅེས་པའི་སྒྲུང་གཏམ་དེ་
ལས་མཆེད་པ་ཡིན་ནོ་ཞེས་གྲགས་སོ།།



328 གཏམ་མཛོད་མེས་པོའི་ཞལ་རྒྱུན།
༣ གླང་སྐེར་བེལ་(བེའུ་)འདོགས། དོན་འགྲེལ། བོད་རྙིང་པར་ཞིང་བྲན་བདག་པོས་
ཞིང་བྲན་དབུལ་ཕོངས་རྣམས་བྲོས་བྱོལ་དུ་སོང་བ་སླར་བཀུག་ནས་ཡུལ་དེའི་ཁྲལ་པ་ཆེ་
བར་འགན་དཀྲི་རྩིས་སྤྲོད་བྱེད་པའི་དཔེ་ངན་ཞིག་ཡིན། སྤྱི་ལོ་ ༡༨༤༧ རབ་བྱུང་བཅུ་
བཞི་པའི་མེ་ལུག་ལོར་རྒྱལ་རྩེ་དང་པ་རྣམ་སོགས་ཀྱི་ཁུལ་ས་མི་ཞིབ་བཤེར་ཆེན་པོ་ཞིག་
བྱས་པའི་མཐར། གཞུང་རྒྱུགས་མི་སེར་བྲོས་བྱོལ་སོང་བ་རྣམས་ཡུལ་འགུག་ཐོག །ཁྲལ་
ཚོ་འཁོས་ཞན་རྣམས་དེ་གའི་ཉེ་འདབས་ཀྱི་སྒེར་ཆོས་ཁག་ལ་རྩིས་སྤྲད་དེ་སླད་ཡུལ་བྱོལ་
ཁྲལ་སྟོང་མི་ཆོག་པའི་འགན་དཀྲི་བྱས་པ་དེ་ལ་”གླང་སྐེར་བེལ་འདོགས་” ཞེས་ཡོངས་
བསྒྲགས་བྱས་པ་ <<རྒྱལ་པད་མེ་ལུག་ཞིབ་གཞུང་>> ཞེས་པའི་ནང་གསལ་ཡོད། དེ་
ནས་བཟུང་སྒེར་ཁག་སོ་སོས་གཞུང་རྒྱུགས་མི་སེར་དེ་དག་གི་འགོ་འཛིན་རེ་བསྐོས་པ་
ལའང་། “སྡེ་པ་གླང་” ཞེས་ཟེར། དེ་ལའང་ཁྱབ་ཁོངས་ཆེ་ཆུང་ཡོད་པས་དཔེར་ན། རྒྱལ་
རྩེ་རྫོང་ཁོངས་གླང་ཆེན་དྲུག་དང་གླང་ཆུང་བཅུ་ཡོད་པ་དམངས་གཙོའི་བཅོས་བསྒྱུར་བར་
གནས་མུས་ཡིན་ནོ།།
༤ རྒྱལ་པོ་གླང་དར་གྱི་དབུ་ལ་རྭ་ཅོ་འདུག །འདུག་ལ་ཞུ་ས་མི་འདུག་ཙིག་ཚང་
ལགས། ཞེས་པའི་གཏམ་དཔེ་འདིའི་འབྱུང་ཁུངས་ནི། དམངས་ཁྲོད་དུ་གཏམ་རྒྱུད་འདི་
འདྲ་ཞིག་ཤོད་སྲོལ་ཡོད། རྒྱལ་པོ་གླང་དར་མའི་དབུ་ལ་རྭ་ཅོ་ཐུང་ཐུང་གཉིས་སྐྱེས་ཡོད་
པ་རྒྱུན་གཏན་དབུ་སྐྲ་ཐོར་ཅོག་བཅིངས་པས་སྒྲིབ་ནས་མཐོང་གི་མེད། གླང་དར་དབུ་སྐྲ་
འཁྲུ་སྐབས་སྐྲ་གཡོག་ཞུ་མཁན་བུ་མོ་རེ་དགོས་པ་མང་ཚོགས་ནང་གི་བུ་མོ་གཞོན་ནུ་མ་
རྣམས་རྒྱན་གཡུགས་ཏེ་སུ་ལ་བབས་པ་དེ་འགྲོ་དགོས། སྐྲ་གཡོག་རྒྱུག་སྐབས་རྭ་ཅོ་དེ་
མཐོང་བར་བརྟེན་གཞན་ལ་བཤད་ཀྱིས་དོགས་ནས་བུ་མོ་དེ་གསོད་ཀྱི་ཡོད། ཐེངས་ཤིག་
བུ་མོ་ལོ་བཅུ་དྲུག་ལོན་པ་མཛེས་ཤིང་ཡིད་དུ་འོང་བ་ཞིག་ཡོད་པ་དེ་ལ་རྒྱན་བབས་ཏེ་འགྲོ་
དགོས་བྱུང་། བུ་མོ་དེས་སྐྲ་གཡོག་རྒྱུག་སྐབས་རང་ཉིད་ད་ལྟ་རང་འཆི་རྒྱུ་ལས་ཐར་ས་
མེད་པ་ཤེས་ནས་ཡིད་ཧ་ཅང་སྐྱོ་བས་མིག་ཆུ་ཐིགས་པ་གཅིག་རྒྱལ་པོའི་སྙན་འཇོག་གི་



གཏམ་དཔེ་འགའ་ཞིག་གི་འབྱུང་ཁུངས་བཤད་པ། 329
སྟེང་དུ་ལྷུང་། ཕར་གཟིགས་པ་ན་བུ་མོ་དེ་མིག་ཆུ་ལུ་ཆུ་རྡོལ་བ་ལྟར་འབྱིན་པ་ལ། ཁྱོད་
ཅིའི་ཕྱིར་ངུ་གསུངས་པར་བདག་ད་ལྟ་འཆི་དགོས་པར་འཇིགས་ནས་ངུ་བ་ཡིན་ཞུས།
བུ་མོ་དེ་མཛེས་སྡུག་ལྟ་ན་སྡུག་པའི་ཁར། རང་གི་བསམ་པ་ཟོལ་མེད་པར་བཤད་
པ་ལ་རྒྱལ་པོ་སྙིང་རྗེ་ནས། ཁྱོད་ཀྱིས་ངའི་མགོ་ལ་རྭ་ཅོ་འདུག་ཅེས་སུ་ལའང་བཤད་མི་
ཆོག །ད་རེས་ཁྱོད་ཚེ་ཐར་དུ་གཏོང་བ་ཡིན་གསུངས་ནས་གློད་པས་མོ་ཤིན་ཏུ་དགའ།
འོན་ཀྱང་མོས་གསང་བ་དེ་གཞན་ལ་ཤོད་འདོད་ཆེན་པོ་སྐྱེས་རུང་། ཤོད་མ་ནུས་པར་མི་
མེད་ལུང་སྟོང་ཞིག་ཏུ་ཕྱིན་ནས་ཙིག་ཚང་ཁུང་བུ་གཅིག་ལ་ཁ་སྦྱར་ཏེ། “རྒྱལ་པོ་གླང་དར་
གྱི་དབུ་ལ་རྭ་ཅོ་འདུག །འདུག་ལ་ཞུ་ས་མི་འདུག་ཙིག་ཚང་ལགས་” ཞེས་སྐད་ཆེན་པོས་
བཤད་དེ་རང་གི་སྙིང་ནད་སངས་པར་བྱས། ལོ་ཕྱི་མར་ཙིག་ཚང་དེ་ནས་སྨྱུག་མ་རྐང་
གཅིག་སྐྱེས། དེ་ལུག་རྫི་ཞིག་གིས་བཅད་ནས་གླིང་བུ་བཟོས་པར་མི་སུ་འདྲ་ཞིག་གིས་
བཏང་རུང་ཚིག་ལ། “རྒྱལ་པོ་གླང་དར་གྱི་དབུ་ལ་རྭ་ཅོ་འདུག །འདུག་ལ་ཞུ་ས་མི་འདུག་
ཙིག་ཚང་ལགས” ཟེར་བ་དེ་རང་བྱུང་བས་གླང་དར་ལ་རྭ་ཅོ་ཡོད་པ་ཚང་མས་ཤེས་པ་
ཡིན་ཟེར་བ་ལས་དཔེ་དེ་བྱུང་བའོ།།
༥ དངོས་གྲུབ་མི་དགོས། མཛོག་མགོ་གློད་རོགས་གནང་། ཞེས་པའི་གཏམ་དཔེ་
འདི་ནི་དཔེར་ན་མི་ཞིག་གིས་ཁྱོད་ཀྱིས་མ་དངུལ་གཡར་ན་ངས་ཚང་བརྒྱབ་སྟེ་ལོ་གཅིག་
ལ་ཁེ་སྤོགས་ལྡབ་གཅིག་ལོན་པ་བྱེད་ཐུབ་ཅེས་བཤད་པར་ཡིད་ཆེས་ཀྱིས་དངུལ་འབོར་
ཆེན་ཞིག་མ་རྩར་བཏང་བ་ན། ཁོས་ལམ་འགྲོ་མ་བྱུང་ཚུལ་གྱིས་ཁེ་སྤོགས་རིམ་བཞིན་
ཆུང་དུ་གཏོང་རོགས་ཞེས་ཀ་ཀོར་རྒྱུན་མ་ཆད་པར་ཤོད་པའི་མུར་ལོ་གཅིག་གི་དུས་ཚོད་
འདས་ཟིན་ཀྱང་། ད་དུང་དངུལ་མཐོང་རྒྱུ་མེད་སྐབས་བདག་པོས་ད་ཆ་ཁེ་སྤོགས་མ་བྱུང་
རུང་། རྩ་བའི་མ་དངུལ་དེ་ཕྱིར་སློག་བྱེད་རོགས་ཟེར་བ་ལྟ་བུར་སྤྱོད་པ་ཡིན་ཞིང་། གཏམ་
དཔེ་འདིའི་འབྱུང་ཁུངས་ནི་བོད་དམངས་ཁྲོད་དུ་གྲགས་པའི་ “ཨ་ཁུ་སྟོན་པའི་སྒྲུང་” གི་
དུམ་བུ་གཅིག་ཡིན། དེ་ཡང་འདི་སྐད་ཐོས་ཏེ། ཉིན་གཅིག་ཨ་ཁུ་སྟོན་པ་ལུང་པ་ཞིག་གི་



330 གཏམ་མཛོད་མེས་པོའི་ཞལ་རྒྱུན།
ནང་ཕྱིན་པར། ཡུལ་དེའི་མི་མང་རྣམས་དབུལ་ཞིང་ཕོངས་ལ་སྡོད་ཁང་གྱང་རྡུལ་འབའ་
ཞིག་ལས་མེད་ན་ཡང་། གྲོང་སྡེ་དེའི་དབུས་སུ་མི་ཚང་ཆེན་པོ་རྒྱལ་པོའི་ཕོ་བྲང་ལྟ་བུ་
འོག་ཁང་སྒོ་ཕྱུགས་ཀྱིས་ཁེངས་ཤིང་། སྟེང་ཁང་རྣམས་རྒྱུ་ནོར་གྱིས་གང་བ་ཞིག་ཡོད་
པ་མཐོང་། རྒྱུ་མཚན་འདྲི་སྐབས་མི་སེར་ཚོས་ལོ་ཧྲིལ་པོར་ངལ་རྩོལ་བྱས་པའི་འབྲས་བུ་
ཚང་མ་ཕྱུག་བདག་དེས་ས་བོགས་ལ་བསྡུ་བ་མ་ཟད། ད་དུང་ཁོ་ལ་བུ་ལོན་མང་པོ་ཆད་
ཡོད་ཟེར།།
ཕྱུག་པོ་དེ་ནི་རྒྱུ་ནོར་ལ་འདོད་རྔམས་ཚད་མེད་པས་སྲོག་དང་བསྡོས་ནས་ནོར་རྫས་
འཕེལ་ཐབས་བྱེད་མཁན་ཞིག་ཡིན་པའང་གསལ་པོར་ཐོས་ཏེ། ཨ་ཁུས་མི་དེ་ལ་བཟོ་ལྟ་
ཞིག་བཟོ་དགོས་བསམ་ནས་སྤྲང་པོ་སྤྲང་རྐྱང་གི་ཆས་གོས་ཧྲུལ་པོ་གྱོན་ནས་སྒོའི་འགྲམ་
-དུ་ཕྱིན་ཞིང་། སྐད་ཕྲ་ལ་རིང་བའི་སྨྲེ་ངག་འདོན་བཞིན་བཟའ་རྒྱུ་འཐུང་རྒྱུ་ཞིག་གནང་
རོགས་ཞེས་ཡང་ཡང་བརྗོད་པ་ན། དུས་ཚོད་རིང་པོ་སོང་རྗེས་ཕྱུག་རྒན་དེས་རབ་གསལ་
ནས་མར་བལྟས་ཏེ། སྔར་ཐོས་མ་མྱོང་བའི་སྐད་རིང་འཐེན་མཁན་སྤྲང་སློང་ཁྱོད་གང་ནས་
འོངས་ཞེས་དྲིས། ཨ་ཁུས་ཕྱག་འཚལ་ནས། བདག་ནི་ཆགས་ས་བརྟེན་ས་མེད་པའི་རྒྱལ་
ཁམས་བསྐོར་མཁན་སྤྲང་འཁྱམས་ཤིག་ཡིན། བདག་ལ་ལྷ་ཡིས་ལུང་བསྟན་ཞིག་བྱུང་
བར་ཡུལ་འདིའི་ཕུ་རྒྱལ་པོ་ལྟ་བུའི་ལོངས་སྤྱོད་ལྡན་པའི་ཕྱུག་བདག་ཅིག་དང་། རྣམ་སྲས་
ཀྱི་གྲུབ་ཐོབ་ཆེན་པོ་དངོས་གྲུབ་རྡོ་རྗེ་བྱ་བ་ཞིག་བཞུགས་ཡོད་པས་ཕྱོགས་འདིར་བསྐྱོད་
ན་དབུལ་ཕོངས་ཀྱི་སྡུག་བསྔལ་ལས་གྲོལ་ཐུབ་ཅེས་གསུངས་བྱུང་། ཕྱུག་བདག་རྒྱལ་པོ་
ལྟ་བུ་ནི་ཁྱེད་རང་ཡིན་པ་དངོས་སུ་མཇལ་ཐུབ་པས་ལུང་བསྟན་དེ་དངོས་འབྲེལ་ཡིན་
འདུག །གྲུབ་ཐོབ་དེ་ཡང་མཇལ་ཐུབ་ངེས་ལ་ཡིད་ཆེས་བྱུང་། དེ་རིང་བཟའ་རྒྱུའི་གསོལ་
རས་ཤིག་གནང་རོགས་ཞུ་རྒྱུ་ཡིན་ཞེས་བཤད།།
ཕྱུག་རྒན་དེ་ནི་ངོ་བསྟོད་ལ་ཧ་ཅང་དགའ་མཁན་ཞིག་ཡིན་པས་ཁོ་རང་རྒྱལ་པོ་ལྟ་
བུ་འདུག་ཟེར་བར་དགའ་སྤྲོ་སྐྱེས་ནས། ཨ་ཁུ་ལ་རྩམ་པ་སྡེར་མ་གང་དང་། ཆང་སྐྱུར་རྐྱེན་



གཏམ་དཔེ་འགའ་ཞིག་གི་འབྱུང་ཁུངས་བཤད་པ། 331
ཆུང་གང་བྱིན་པར་དེ་དག་ཟ་འཐུང་བྱས་ནས་ཐུགས་རྗེ་ཆེ་ཞེས་ཞུས་ཏེ་ཕྱིར་ལོག་གོ །
ཡུལ་དེའི་ཞིང་པ་རྒན་རབས་ལ་འདྲི་ཞིབ་བྱས་ཏེ་རྒྱབ་རིའི་ལྡེབས་ན་བྲག་ཕུག་སྒོ་གཉིས་
ཡོད་པའི་ནང་ཕུག་གཅིག་ཏུ་འབྲེལ་བ་ལ་བལྟ་ཞིབ་དང་འབྲེལ་དེ་ལ་བར་བཅད་རྩིག་པ་
ཞིག་འཐེན་ཐོག །བར་སྐྱར་བུག་སྒོ་ཆུང་ཆུང་གཅིག་གཏོད། གྲ་སྒྲིག་རྣམས་ཚགས་སུ་
ཚུད་པ་བྱས་ཏེ་དུས་ཚོད་ཟླ་བ་གཅིག་ཙམ་སོང་བ་དང་། ཉིན་གཅིག་ཨ་ཁུས་ཞྭ་གོས་ལྷམ་
གསུམ་གསར་རྐྱང་ཞིག་བརྗེས། རྟ་སྔོ་ནག་རྨ་བྱ་འདྲ་བ་གཅིག་བཞོན་ནས་ཕྱུག་རྒན་དེའི་
དྲུང་དུ་བསྐྱོད།།
ཁོས་ཐོག་མར་ངོས་མ་ཆོད་ཀྱང་ཨ་ཁུས་སྔར་གྱི་གནས་ལུགས་བཤད་པས་ངོ་ཤེས་
ཏེ་ཧང་སངས། ཨ་ཁུས་ངས་དཀའ་བ་ཚད་མེད་སྤྱད་མཐར་གྲུབ་ཐོབ་དངོས་གྲུབ་རྡོ་རྗེ་ཞལ་
མཇལ་བ་མ་ཟད། བདག་ལ་གང་འདོད་ཡིད་བཞིན་དུ་འབྱུང་བའི་དངོས་གྲུབ་ཀྱི་བུམ་པ་
ཞིག་གནང་བྱུང་བས་ད་ཆ་དབུལ་ཕོངས་ལས་རྦད་དེ་གྲོལ་ཐུབ་པར་བརྟེན། དེ་རིང་ཁྱེད་
ཀྱི་སར་བཅར་ནས་བདག་བཀྲེས་སྐོམ་གྱིས་འཆི་ལ་ཁད་ཀྱི་དུས་སུ་ཁྱེད་ཀྱིས་རྩམ་པ་
སྡེར་མ་གང་གནང་བ་དེ་དངོས་འབྲེལ་གསེར་སྡེར་མ་གང་གནང་བ་ལས་ཕན་འབྲས་ཆེ་བ་
བྱུང་སྟབས་བཀའ་དྲིན་ཆེ་ཞུ་བར་འོངས་པ་ཡིན། ཁྱེད་རྒྱལ་པོ་ལྟ་བུར་བདག་སྤྲང་འཁྱམས་
ཤིག་གིས་དངོས་པོའི་ལེགས་སྐྱེས་ཕུལ་ན། ཁྱེད་ཀྱི་མཚན་སྙན་འཛད་རྒྱུ་ལས་མེད། ལྷག་
བསམ་མཚོན་ཆེད་ཁ་བཏགས་དཀར་གཙང་འདི་འབུལ་རྒྱུ་ཡིན་ཞེས་བརྗོད་པས་ཁོས།
ལོས་ཡིན་ལོས་ཡིན་ཟེར་ཞིང་། སྣེ་ལེན་གཟབ་རྒྱས་ཞུས་ཐོག །དངོས་གྲུབ་ཀྱི་བུམ་པ་དེ་
འདྲ་ཞིག་རག་ན་ཅི་མ་རུང་སྙམ་པའི་ཧམ་འདོད་སྐྱེས་ནས། སྐད་ཆ་སྙན་པོ་མང་པོ་བཤད་
མཐར་གྲོགས་པོ་ཁྱེད་ཀྱིས་གྲུབ་ཐོབ་དེ་བདག་དང་ཐེངས་གཅིག་མཇལ་ནས་དངོས་གྲུབ་
ཞུ་རྒྱུའི་རོགས་རམ་ཞིག་གནང་རོགས་ཟེར།།
ཨ་ཁུས་དེ་འདྲ་ག་ལ་ཡོང་། ཁོང་གིས་དངོས་གྲུབ་འདིས་ཁྱོད་མི་རབས་ནས་མི་
རབས་ཕྱུག་པོ་བྱེད་ཆོག་པས་ཕྱིན་ཆད་ང་འཚོལ་མི་རུང་གསུང་བ་མ་ཟད། དངོས་གྲུབ་དེ་



332 གཏམ་མཛོད་མེས་པོའི་ཞལ་རྒྱུན།
རིགས་དབུལ་པོ་མཐར་ལྷུངས་མ་གཏོགས་གཞན་ལ་གནང་མི་སྲིད་ཅེས་ཁས་མ་བླངས།
ཕྱུག་རྒན་དེས། ཁྱེད་ཀྱིས་ང་ལ་ལམ་རྒྱུས་དང་དངོས་གྲུབ་ཞུ་ལུགས་རྣམས་བསླབ་ན་
འགྲིག །དངོས་གྲུབ་མ་གནང་ནའང་ཁྱེད་ལ་འགན་མེད་ཅེས་ཨུ་ཚུགས་མཐར་སྐྱེལ་བྱས་
པར། ཨ་ཁུས་གྲུབ་ཐོབ་བཞུགས་ས་ནི་རི་འདིའི་ལྡེབས་ན་ཡོད། ཡར་ལམ་ཤར་ཕྱོགས་ཀྱི་
བྱེ་མའི་ལམ་རིང་འདི་ནས་འཛེགས་དགོས། བྲག་ཕུག་ཆེ་བ་ཞིག་ཡོད་པ་དེ་འཛུལ་ནས་
སྦུག་ཏུ་བསྐྱོད་ན་བུག་སྒོ་ཆུང་ངུ་གཅིག་ཡོད། དེར་ཕྱག་གསུམ་འཚལ་ནས། བདག་ནི་
དབུལ་ཕོངས་མཐར་ལྷུངས་འཚོ་ཐབས་བྲལ་བ་ཞིག་ཡིན་པས། གྲུབ་ཐོབ་ཆེན་པོས་ཚེ་
གང་དབུལ་ཕོངས་ལས་ཐར་བའི་དངོས་གྲུབ་ཅིག་ཅིས་ཀྱང་གནང་རོགས་ཞེས་ཞུ་དགོས།
དངོས་གྲུབ་འདོད་ན་ལག་པ་སྲིངས་ཤིག་གསུངས་འོང་བས་དེ་དུས་ཐེ་ཚོམ་མེད་པར་ལག་
གཉིས་བུག་སྒོའི་ནང་རིང་པོར་སྐྱོང་དགོས། དངོས་གྲུབ་ཐོབ་ནས་མར་ལམ་ནུབ་ངོས་ཀྱི་
རྫ་རི་གཟར་པོ་ནས་བབས་དགོས་ཞེས་བཤད་པས་ཁོ་པ་དགའ་མགུ་ཡི་རངས་ཀྱིས་དེ་
ཉིན་ཨ་ཁུར་གསོལ་སྟོན་རྒྱས་པ་ཞིག་བཤམས།།
སང་ཉིན་ཉི་མ་རྩེ་ཤར་ལ་འབྱོར་པ་འགྲོ་རྒྱུ་ཡིན་ཞེས་བཤད། ཨ་ཁུ་རྟ་བཞོན་ཏེ་
ལོག་ཁུལ་བྱས། སང་ཞོགས་ཐོ་རེངས་མ་ཟིན་གོང་ནས་ཕྱུག་བདག་དེས་སྤྲང་ཆས་ཐིག་
རལ་ཉིལ་ཉིལ་ཞིག་སྤྲས། གདོང་ལ་ཁྲུ་ནག་དང་ཐལ་བ་བསྲེས་ཏེ་བྱུགས། མགོ་སྐྲ་ཟིང་
ཟིང་བཟོས་ཏེ་སྤྲང་འཁྱམས་ཡ་ང་བ་ཞིག་ཏུ་བརྫུས་ནས་ལག་ཏུ་བེར་རྒྱུག་ཅིག་ཐོགས་
ཤིང་། རི་བོ་དེའི་ཤར་ངོས་བྱེ་མའི་ལམ་ནས་འཛེགས་ཕྱིན་པས་ཡང་ཡང་ཕྱིར་ཉིལ་བྱེད་
བཞིན་དཀའ་ཚེགས་ཆེན་པོས་ཡུན་རིང་འགོར། དེའི་རིང་ལ་ཨ་ཁུས་སྤང་ལམ་བརྒྱུད་
ནས་མྱུར་བར་འཛེགས་ཏེ་བྲག་ཕུག་ཆུང་བ་ནས་འཛུལ་ཏེ་སྔོན་ལ་བུག་སྒོའི་ནང་དུ་འབྱོར་
ཞིང་། ངལ་གསོ་བརྒྱབ་སྟེ་བསྡད། ཉི་དྲོས་ཙམ་ལ་ཕྱུག་རྒན་ཁོ་དབུགས་ཧལ་བཞིན་འཁྱར་
འཁྱོར་ངང་བྲག་ཕུག་ཆེ་བ་དེའི་ནང་དུ་སླེབས། ལམ་སེང་བུག་སྒོར་ཕྱག་གསུམ་བཙལ་
ཏེ་ཨ་ཁུས་བསླབས་པ་ལྟར་ངག་སྐྱོར་གྱིས་དངོས་གྲུབ་གནང་རོགས་ཞེས་ཞུས་པར། ཨ་



གཏམ་དཔེ་འགའ་ཞིག་གི་འབྱུང་ཁུངས་བཤད་པ། 333
ཁུས་སྐད་གདངས་འཛེར་སྐད་ཅིག་བཏོན་ཏེ། ལས་ངན་གྱི་སེམས་ཅན་སྙིང་རེ་རྗེ། དངོས་
གྲུབ་འདོད་ན་ལག་པ་སྲིངས་ཤིག་ཅེས་བརྗོད་པ་ན། ཁོ་ནི་འདོད་དོན་འགྲུབ་སོང་བསམ་
ནས་ལག་གཉིས་ཀ་དཔུང་པའི་བར་བུག་སྒོའི་ནང་བརྐྱངས་པ་ན། ཨ་ཁུས་སྔ་ས་ནས་གྲ་
སྒྲིག་བྱས་པའི་འབྲེང་ཐག་གི་ཞགས་འགུག་ལག་གཉིས་ལ་བསྐོན་ནས་དམ་པོར་བསྡམས་
ཏེ༑ ཁྱོད་ནི་ཡུལ་གྱི་ཕྱུག་རྒན་མི་མང་གི་རྒྱུ་ནོར་ཡོངས་རྫོགས་བསྡུས་ནས་ཀྱང་མ་རྒྱགས་
པར། ད་དུང་འདོད་རྔམས་ཚོད་མེད་ཀྱིས་གྲུབ་ཐོབ་མངོན་ཤེས་ཅན་ང་ལའང་རྫུན་ཤོད་ཕོད་
དམ། དེ་རིང་ངས་ཁྱོད་ཐར་པར་གཏོང་གི་མིན་ཞེས་སྐད་ཤུགས་དྲག་པོས་སྤྱོ་བ་ན། ཁོ་ནི་
རབ་ཏུ་སྐྲག་ནས། དངོས་གྲུབ་མི་དགོས་མཛོག་མགོ་གློད་རོགས་གནང་། ཞེས་སྡུག་སྐད་
ཤོར་བ་ཞེས་པ་ལས་གཏམ་དཔེ་དེ་བྱུང་བར་གྲགས་ཤིང་། ཨ་ཁུ་སྟོན་པས་མི་ངན་དེ་ལ།
ཕྱིན་ཆད་མང་ཚོགས་ཀྱི་ལག་ནས་ཁབ་སྐུད་ཙམ་ཡང་བསྡུ་མི་ཆོག་པའི་མནའ་བསྒགས་
ཏེ་ཚེ་ཐར་དུ་བཏང་བའི་སྐོར་གྱི་ཤོད་རྒྱུན་ཡོད།། །།
༦ བརྟག་སྒྲིལ་མ་རེད་དངུལ་སྒྲིལ་རེད། ཇོ་བོ་མ་རེད་བྱམས་པ་རེད། དཔེ་འདི་
འབྱུང་ཁུངས་ལོ་རྒྱུས་ནི། སྤྱི་ལོ་ ༡༩༠༤ བོད་ཤིང་འབྲུག་ལོར་དབྱིན་ཇིའི་བཙན་འཛུལ་
དམག་ལྷ་སར་འབྱོར་ཉེའི་སྐབས། ཏཱ་ལའི་བླ་མ་སྐུ་ཕྲེང་བཅུ་གསུམ་པ་རྒྱལ་ནང་དུ་ཉེན་
གཡོལ་ཕེབས་བཞུགས་ཀྱི་རིང་སྐབས་དེའི་དགའ་ལྡན་ཁྲི་པ་བློ་བཟང་རྒྱལ་མཚན་ལ་
རྒྱལ་ཚབ་བསྐོ་བཞག་གནང་བ་ལྟར་དེ་དུས་བླ་མའི་སྤྲུལ་སྐུ་ངོས་འཛིན་བརྟག་ཞུ་དང༌།
ས་གནས་སྲིད་གཞུང་གི་དཔོན་རིགས་མཐོ་རིམ་གསར་བསྐོའི་འཆར་གཞི་ཕུལ་རིགས་
སོགས་ལ་ཁོང་རང་གིས་ཐག་གཅོད་མི་གནང་བར་འོས་མིང་རྣམས་གཟན་སྒྲིལ་ཐོག །ལྷ་
ལྡན་གཙུག་ལག་ཁང་གི་ཇོ་བོ་རིན་པོ་ཆེའི་སྤྱན་སྔར་བརྟག་སྒྲིལ་འབུལ་གནང་གིས་སུ་
ཕེབས་དེ་རང་ལ་གཏན་འགེལ་བསྐོ་བཞག་གནང་གི་ཡོད་པ་རེད། འོན་ཀྱང་ཁོང་གི་ཕྱག་
མཛོད་བྱམས་པ་ཆོས་བཟང་ཟེར་བ་ཞིག་ཡོད་པ་དེ་རིམ་བཞིན་འདོད་བརྔམས་དང་དབང་
ཤེད་ཇེ་ཆེར་གྱུར་སྟབས། ཁོ་པས་ཐེ་གཏོགས་བྱེད་པ་དང་ལྐོག་རྔན་མང་པོ་བླངས་ཏེ་



334 གཏམ་མཛོད་མེས་པོའི་ཞལ་རྒྱུན།
སྐབས་རེ་འོས་མིང་གཉིས་གསུམ་གང་ཡོད་ཚང་མ་ཁོ་རང་གི་རོགས་རམ་བྱེད་ཡུལ་དེ་
གཅིག་པུའི་མིང་བྲིས་ཏེ་ལྐོག་ཏུ་གཟན་སྒྲིལ་ནང་བཅུག་ནས་བརྟག་སྒྲིལ་ཞུ་བ་སོགས་
བྱེད་པ་མ་ཟད། ད་དུང་ཁོ་པས་སྙིང་གྲོགས་ཨ་ཎི་ཞིག་བསྟེན་ཉར་བྱེད་པ་དེས་ཀྱང་རྗེས་སུ་
ལྐོག་ནས་ཁོ་པར་བཀོད་ཇུས་བཏང་སྟེ་ཁ་ལོ་སྒྱུར་བ་སོགས་བྱུང་བ་གྲགས་ཤིང་། སྐབས་
དེ་དུས་ལྷ་སའི་མང་ཚོགས་ཚོས། “བརྟག་སྒྲིལ་མ་རེད་དངུལ་སྒྲིལ་རེད། ཇོ་བོ་མ་རེད་
བྱམས་པ་རེད། བྱམས་པ་བྱམས་པ་ཆོས་བཟང་རེད། བྱམས་པའི་གཟུངས་ཞུགས་ཨ་ཎི་
རེད།” ཅེས་ཤོ་ལོ་ཀ་གཅིག་གིས་ཟུར་ཟ་བྱས་པ་ལས་ཚིག་རྐང་མདུན་མ་དེ་གཉིས་རྗེས་
སུའང་ལྐོག་རྔན་ཟོས་ཏེ་གོ་མིང་ཐོབ་ཐང་སྤྱོད་རུང་། ཕྱི་ཚུལ་དུ་དྲང་པོ་དྲང་བཞག་ཡིན་
ཁུལ་བྱེད་མཁན་གྱི་མི་ངན་ལ་ཟུར་ཟ་བྱེད་པའི་གཏམ་དཔེར་གྱུར་པ་ཡིན་ཞེས་ཁུངས་ལྡན་
བགྲེས་རབས་རིམ་བརྒྱུད་ཀྱིས་ཞལ་ལས་ཐོས་སོ།།
༧ ལྡན་མའི་སྟོང་། ཞེས་པའི་གཏམ་དཔེ་དེའི་གོ་དོན་ནི་སྤྱི་ཚོགས་རྙིང་པའི་མི་སེར་
གྱི་བུ་ལོན་ལྟ་བུ་ཇི་ཙམ་བཅལ་ཀྱང་གཙང་དུས་མེད་པའི་ཆག་སྒོ་ལ་སྤྱོད་པ་ཞིག་ཡིན།
དེའི་འབྱུང་ཁུངས་ཀྱང་གླིང་གེ་སར་གྱི་སྒྲུང་གི་བཤད་རྒྱུན་ཞིག་ལ། གླིང་རྗེ་གེ་སར་རྒྱལ་
པོས་ཕྱོགས་བཞི་མཚམས་བརྒྱད་ཀྱི་དགྲ་སྡེ་རྣམས་བརྟུལ་ཟིན་པའི་མཐར་ཁོང་རང་འདི་
ནས་སྐུ་ཚེ་འཕོ་བར་དགོངས་ཏེ། རི་བོང་ཞིག་ལ་སྤྲུལ་ནས་བཀའ་བློན་ལྡན་མ་སྤྱང་ཁྲའི་
མདུན་ནས་ཕར་གཤེགས་པ་ན། ལྡན་མས་དེ་གེ་སར་གྱི་སྤྲུལ་པ་ཡིན་སྙམ་པ་ཡིད་ལ་
མ་ཤར་བར་མདའ་ཞིག་འཕངས་ནས་བསད་པ་ཡིན་ཟེར། དེ་ལ་བརྟེན་ནས་ལྡན་མ་ཚང་
གིས་མི་རབས་ནས་མི་རབས་བར་”གེ་སར་རྒྱལ་པོའི་སྟོང་” ཞེས་པའི་ཁྲལ་ཞིག་ལོ་ལྟར་
འཇལ་དགོས་པར་གྲགས་པའི་སྒྲུང་གཏམ་དེ་ལས་བྱུང་བ་ཡིན། དེ་སྔ་བོད་ཀྱི་ཁྲིམས་ཡིག་
རྙིང་པའི་ནང་ཚན་ “བསད་པ་སྟོང་གི་ཞལ་ལྕེ་” ཞེས་པར་ཡང་། མི་རབ་འབྲིང་ཐ་གསུམ་
ལ་སྟོང་འབབ་མཐོ་དམའ་ཧེ་བག་ཆེན་པོ་ཡོད་པའི་དཔེ་འདྲེན་སྐབས། “སྟོད་ཡ་རྩེ་རྒྱལ་པོ་
ཧོར་གྱིས་བསད། རོ་དང་གསེར་གཉིས་མཉམ་འགྱོགས་བྱས། སྨད་གེ་སར་རྒྱལ་པོ་ལྡན་



གཏམ་དཔེ་འགའ་ཞིག་གི་འབྱུང་ཁུངས་བཤད་པ། 335
མས་བསད། དུས་ད་དུང་སྟོང་ལ་ཁྱེར་དུས་མེད།” ཅེས་ལུང་དུ་དྲངས་ནས་བླ་ཆེན་དང་།
དཔོན་ཆེན་བསད་ན་དེའི་སྟོང་ནི་གཞལ་ཐབས་མེད་ཟེར་བའི་སྒྲུབ་བྱེད་དུ་རྩིས་ཡོད་དོ།།
དཔོན་རབ་གཅིག་བྱེད་པ་ལ། གཡོག་རབ་གཅིག་ཤེས་དགོས། ཞེས་པ་འདི་ནི་
བོད་དམངས་ཁྲོད་ཀྱི་གཏམ་དཔེ་གོ་དོན་གཏིང་ཟབ་ལྡན་པ་ཞིག་ཡིན། བོད་ཀྱི་ལོ་རྒྱུས་
ཐོག་སྐད་གྲགས་ཡོད་པའི་ཕག་གྲུའི་སྡེ་སྲིད་དང་པོ་ཏཱ་སི་ཏུའི་བྱང་ཆུབ་རྒྱལ་མཚན་དགུང་
ལོ་གཞོན་ནུའི་སྐབས། དཔལ་ལྡན་ས་སྐྱའི་གདན་ས་ཆེན་པོར་ཆོས་སྲིད་ལུགས་གཉིས་
ཀྱི་སློབ་གཉེར་ལ་བྱོན་ཞིང་། ས་སྐྱའི་བླ་མ་བདག་ཉིད་ཆེན་པོ་བཟང་པོ་དཔལ་བའི་བཀའ་
ལྟར་བླ་མ་མཉམ་མེད་པའི་སར་བརྟག་གཉིས་སློབས་གསུངས་པ་བཞིན་བཞུགས་ནས་
དབེན་གནས་ཁའུ་སྤང་བཟང་དུ་ཆོས་བར་ལ་ཕེབས་པའི་སྐབས། གོང་གི་གཏམ་དཔེ་དང་
འབྲེལ་བ་ཡོད་པའི་ལོ་རྒྱུས་དུམ་བུ་ཞིག་ <<ཏཱ་སི་ཏུ་བཀའ་འབུམ་>> ནང་གསལ་བ་འདི་
ལྟར། “བླ་མ་མཉམ་མེད་པས། ང་གཅུན་པའི་ཆེད་དུ། དབོན་པོ་ཐམས་ཅད་གཡོག་མ་
འཁྲིད། ལྟོ་ཆུ་བཀོལ་བ་དང༌། མེ་ཤིང་སྒྲུག་པ། ཆུ་ལེན་པ་ཐམས་ཅད་ངོ་མ་ཚོས་བྱེད་
དགོས། རང་རང་གི་གཅི་ཤིང་སྒྲུག་པ་ཡན་ཆད་ཞལ་ཏ་ལས་མ་འགལ།། །
་༌་༌༌དེ་ནས་ཟླ་བ་གཅིག་ཙམ་ན། ས་སྐྱར་ཡ་ཚེ་བའི་གསེར་དངུལ་གྱི་འགྱེད་ཚན་
ཅན་ཡོད་པ་ཡིན་ཟེར་བས། དབོན་པོ་ཚོ་དང་གྲྭ་པ་ཐམས་ཅད་ས་སྐྱར་འགྱེད་ལེན་པ་
ལ་སོང་། ང་ལ་ཨེ་འགྲོ་གསུངས། མི་འགྲོ་ཞུས་པས་དེ་ལ་མཉེས། ངེད་རང་དཔོན་སློབ་
གཉིས་པོས་ཁའུ་སྤང་བཟང་དུ་བཞུགས་པ་ལ་་་་༌་ཉི་མ་མ་ཤར་བར་དཔོན་སློབ་གཉིས་ཁས་
དཔེ་བལྟས། ཉི་མ་ཤར་བ་དང་བླ་མ་པ་ང་ལ་སྤྱན་ཅེར་མཛད་ཀྱི་འདུག །ཚ་བ་བཀོལ་རན་
འདུག་བསམ་ནས་ཚ་བ་སྐོལ་དུ་ཕྱིན་པ་དང་། དུད་པ་ཆེས་མེ་མ་འབར་བས། བླ་མ་པ་
བཞེངས་བྱུང་ནས། ངས་མེ་འབུད་པ་བསླབ་ཀྱི་གསུངས་ཏེ། ལྕི་བ་སྐྱེད་པོ་ཡིན་པས་ཟུར་
་
1 ཁྲིམས་ཡིག་ཞལ་ལྕེ་བཅུ་དྲུག་དང་། བཅུ་གསུམ་སོགས་ནང་འཁོད་ཡོད། །
2 དབོན་པོ་ཞེས་པ་སྐབས་དེའི་བོད་ཀྱི་བླ་དཔོན་ཆེ་རྒུའི་སྐུ་ཚ་དང་བུ་ཕྲུག་ཚོར་ཟེར།



336 གཏམ་མཛོད་མེས་པོའི་ཞལ་རྒྱུན།
ལ་ཕུ། གཤག་པ་དཔའ་བོ་ཡིན་པས་སྣོལ་ནས་ཕུ། སོག་མ་ངན་ཤིང་ཡིན་པས་བཏེགས་
ནས་འབར་བ་ཡིན་གསུངས། མེ་འབུད་མ་ཤེས་ཀྱང་ཨའུ་རྩི། ང་དཔོན་བྱེད་པ་ཡིན་ཞུས་
པས། ཉིད་དཔོན་བྱེད་དམ་གསུངས། དཔོན་བྱེད་ཞུས་པས། དཔོན་རབ་ཅིག་བྱེད་ན་
གཡོག་རབ་ཅིག་ཤེས་དགོས། དཔོན་འབྲིང་ཞིག་བྱེད་ན་གཡོག་འབྲིང་ཞིག་ཤེས་དགོས།
དཔོན་ཐ་མ་ལའང་གཡོག་ཐ་མ་ཞིག་ཤེས་དགོས་པ་ཡིན། གཡོག་ལ་སློབ་མ་ཤེས་ན་
དཔོན་མི་ཡོང་གསུངས། བློ་སྐྱེད་ཅིག་དེར་བྱུང་། ད་ལྟ་ཡན་ཆད་དུ་བསམས་ཙ་ན། ཤིན་ཏུ་
མད་པར་འདུག” ཅེས་རླངས་ཀྱི་པོ་ཏི་བསེ་རུ་རྒྱས་པ་ལྕགས་པར་མའི་ངོས་ 127--130
ལ་གསལ།།
༩ འཕན་པོ་བས་དམག་མི་འཇོན། ཞེས་པའི་གཏམ་དཔེ་འདིའི་འབྱུང་རྐྱེན་སྐོར།
རྒན་རབས་ཀྱི་གསུང་རྒྱུན་ལྟར་ན། སྤྱི་ལོ་ ༡༢༤༠ བོད་ལྕགས་བྱི་ལོར། ཧོར་ཇིང་གིར་
རྒྱལ་རྒྱུད་གོ་དན་ཧན་གྱིས་དམག་དཔོན་དོར་རྟ་ཟེར་བ་ཧོར་དམག་ཁྱོན་ཆེ་དང་བཅས་པ་
མདོ་སྨད་དང༌། མདོ་སྟོད་བརྒྱུད་བོད་དུ་བཏང་ཞིང་། ས་གནས་སོ་སོར་མགོ་བཏགས་པ་
རྣམས་བདེ་འཇགས་སུ་བཞག་པ་དང་། འགོག་རྒོལ་བྱེད་མཁན་རྣམས་གཏོར་ཕམ་གཏོང་
བཞིན་ཡོང་སྐབས། འཕན་པོ་རྒྱལ་གཙུག་ལག་ཁང་དུ་དེ་དུས་དགེ་འདུན་གྲངས་འབོར་
ཆེ་ཙམ་ཡོད་སྟབས་ཡུལ་ཚོ་ཡས་མས་ཀྱི་མི་མང་དང་བཅས་པས་ཧོར་དམག་ལ་བཀག་
འགོག་དམག་འཐབ་བྱས་པར། ཧོར་དམག་གིས་དགོན་པའི་མཐར་བསྐོར་ཐོག་མེ་བརྒྱབ་
པ་དང་གྲྭ་པ་མང་པོ་བསད་པའི་སྐོར་ <<ཆོས་འབྱུང་མཁས་པའི་དགའ་སྟོན་>> དུ་འང་།
“༌༌་རྒྱལ་ལྷ་ཁང་བསྲེགས། སོ་སྟོན་སོགས་རབ་བྱུང་ལྔ་བརྒྱ་བསད་” ཅེས་གསལ་བ་ལྟར་
ལོ་རྒྱུས་ཐོག་གྲགས་ཆེ་བའི་ཕམ་ཉེས་ཆེན་པོ་དེ་བྱུང་བའི་རྗེས་སུ་གཏམ་དཔེ་འདི་བྱུང་བ་
ཡིན་ཞེས་ཐོས་སོ།།
༡༠ བོང་བུ་ཞོན་ནས། བོང་བུ་འཚོལ་བ། འདི་ནི་དབུས་པ་ཚོས་གཙང་པར་འཕྱ་
བའི་ཁ་མཚར་གྱི་གཏམ་རྒྱུད་ལས་མཆེད་པ་ཞིག་ཡིན། དེ་ཡང་སྔར་གཙང་པའི་བོང་



གཏམ་དཔེ་འགའ་ཞིག་གི་འབྱུང་ཁུངས་བཤད་པ། 337
འདེད་པ་ཞིག་ལྷ་སར་འབྱོར་དུས་རྩེ་ཕོ་བྲང་མཐོང་བས་ཧང་སངས་ཏེ་ཕོ་བྲང་གི་སྒེ་ཁུང་
ལ་གྲངས་ཀ་རྒྱག་གིན་ཡོང་བར་གྲངས་ཀ་ཡང་ཡང་ནོར་ནས་མ་ཐེབས་པར་ལུས། བློ་
བུར་དུ་ཁོ་རང་གི་བོང་བུ་བརླག་དོགས་ཀྱི་བསམ་བློ་ཞིག་འཁོར་ནས་མདུན་དུ་འགྲོ་བཞིན་
པའི་བོང་བུ་རྣམས་ལ་གྲངས་ཀ་ཞིག་རྒྱག་དུས་བོང་བུ་གཅིག་མ་ཚང་བ་ལྟ་བུར་མངོན་
ནས་གང་སར་འཚོལ་དུ་ཕྱིན། མི་ཐུག་རིམ་བཞིན་ལ་ “སྐེ་ལ་རྔ་མ་ནག་པོ་བཏགས་པའི་
བོང་བུ་ཞིག་གཟིགས་མ་བྱུང་ངམ་” ཞེས་འདྲི་བཞིན་ཕྱིན། གང་འཚམ་སོང་རྗེས་ཞིང་པ་
བགྲེས་སོང་གཅིག་ཐུག་པར་གོང་བཞིན་འདྲི་དུས། དེས་སྐེ་ལ་རྔ་མ་ནག་པོ་བཏགས་པའི་
བོང་བུ་ཁྱེད་རང་གིས་ཞོན་པ་འདི་མ་རེད་དམ་ཞེས་བཤད་པར་གཞི་ནས་ཁོ་རང་གིས་
ཞོན་པའི་བོང་བུ་དེ་རྙེད་པ་རེད་ཅེས་པ་ལས་དཔེ་དེ་གྲགས་ཞེས་ཟེར།།
༡༡ བོང་བུས་གཟིགས་ལྤགས་གྱོན་པ། ཞེས་པ་ནི་དེ་སྔ་ཡོན་ཏན་མེད་པའི་བླ་མ་
དང་། འཇོན་ཐང་མེད་པའི་དཔོན་པོ་སོགས་ཀྱིས་ཕྱི་ཚུལ་དུ་དར་གོས་ཆེན་གྱོན་ཏེ་རྫིག་
ཉམས་སྟོན་པ་ལ་འཕྱ་དམོད་བྱེད་པའི་གཏམ་དཔེ་ཞིག་ཡིན། དེའི་གཏམ་རྒྱུད་དངོས་ནི།
སྔོན་ཡུལ་ཞིག་ན་མི་གཡོ་སྒྱུ་ཆེ་ཞིང་ལེ་ལོ་ཅན་ཞིག་ལ་སྒོ་ཕྱུགས་བོང་བུ་གཅིག་ཡོད་ས་
དེའི་གསོ་ཆས་སྒྲུབ་མ་བགྱིད་པར། ཁོ་ལ་གཟིག་གི་པགས་པ་ཞིག་ཡོད་པ་བོང་བུ་དེ་ལ་
གཡོགས་ནས་རི་འདབས་ཀྱི་ཞིང་ཁའི་ནང་གློད་དེ་ལོ་ཏོག་ཟ་བཅུག་པ་ན། དང་ཐོག་ཞིང་
པ་རྣམས་ཀྱིས་གཟིག་སླེབས་འདུག་ཅེས་ཕྱོགས་དེར་འགྲོ་མ་ཕོད་པས་རེ་ཞིག་ཅི་དགར་
ཟས་རྙེད་ནའང་། རིམ་བཞིན་སྟོན་ཐོག་ལ་གནོད་འཚེ་ཆེན་པོ་ཕོག་རྐྱེན་གཟིག་གིས་ལྗང་
པ་ཟ་བའི་དཔེ་མེད་ཅེས་གཅིག་གིས་གཅིག་སྦྲན་མཐར་ཡུལ་མི་མང་པོས་རྡོ་རུབ་བརྒྱབ་
སྟེ་བསད་སྐབས། གཟིག་ལྤགས་ཀྱི་འོག་ནས་བོང་བུའི་རོ་ཐོན་པ་ལ་བརྟེན་ནས་གཏམ་
དཔེ་དེ་ལྟར་ཆགས་ཤིང་། རང་ཚུལ་རྨར་རྗེན་དུ་ཐོན་ནས་ཞབས་འདྲེན་ཞུས་པ་ལ་ “ཁོང་
བུ་ཐོན་སོང་” ཟེར་བའི་གཏམ་དཔེ་ཡང་དེ་ལས་འཕྲོས་པ་ཡིན་ནོ། །དམངས་ཁྲོད་ཀྱི་
གཏམ་དཔེ་དེ་སྤྱད་ནས་ ༨༨ས་སྐྱ་ལེགས་བཤད་> དུའང་། ཧ་ཅང་གཡོ་སྒྱུ་མང་དྲགས་



338 གཏམ་མཛོད་མེས་པོའི་ཞལ་རྒྱུན།
ན༑ རེ་ཞིག་གྲུབ་ཀྱང་མཐའ་མར་བརླག །གཟིག་ལྤགས་བཀབ་པའི་བོང་བུ་ཡིས། ལོ་ཏོག་
ཟོས་མཐར་གཞན་གྱིས་བསད།” ཅེས་གཡོ་སྒྱུའི་བྱ་བ་མང་དྲགས་ན་མཐར་ཐུག་འཕུང་
བར་འགྱུར་བའི་དོན་དང་སྦྱར་ནས་གསུངས་ཡོད་ཅིང་། འོན་ཀྱང་གཏམ་དཔེར་སྤྱོད་སྐབས་
གོ་དོན་དེ་དང་མི་འདྲ་བ་གོང་དུ་བཤད་པ་ལྟར་ཕྱི་རྫིག་ནང་སྟོང་ངམ། ཡང་ན་ཕྱི་ནང་མི་
མཚུངས་པ་སོགས་ལ་གོ་དགོས་པའི་ཁྱད་པར་ཡང་ཤེས་དགོས་སོ།། ་
༡༢ བྱ་གྲལ་བྱི་སོ། ཞེས་པའི་གཏམ་དཔེ་འདིའི་བྱུང་ཚུལ་ནི་དམངས་ཁྲོད་ཀྱི་གཏམ་
རྒྱུད་ལས། སྔོན་ཕ་ཝང་ལ་བྱ་ཁྲལ་བསྐུལ་དུས་ཁོས་སོ་བསྟན་ནས་ང་བྱ་རིགས་མིན་པར་
བྱི་བའི་རིགས་ཡིན་ཞེས་བཤད་པ་དང་། ཡང་ཁོ་ལ་བྱི་བའི་ཁྲལ་བསྐུལ་དུས་ང་བྱི་བ་མིན་
བྱའི་རིགས་ཡིན་ཞེས་གཤོག་པ་ལྷེབ་ལྷེབ་བརྡབས་པས་མཐར་ཁྲལ་གཉིས་ཀ་རྒྱུག་མི་
དགོས་པ་བྱུང་བ་ཡིན་ཞེས་གྲགས་པ་ལྟར་དཔེ་དེ་བྱུང་ཞིང༌། མི་མགོ་བདེ་པོ་ལ་ལས་
ཐབས་ཤེས་ངོ་གཉིས་མ་སྤྱད་དེ་གྱོང་གཡོལ་ཁེ་བཟང་ཟ་ཐབས་བྱེད་མཁན་ལ་གཏམ་དཔེ་
འདི་སྤྱད་ནས་སྙིང་ཚིག་སྒྲོག་གིན་ཡོད་དོ།།
༡༣ བྱ་བརྒྱ་ཤར་ལྟ། ཐ་ཝང་ནུབ་ལ། ཞེས་པའི་གཏམ་དཔེ་འདིའི་འབྱུང་ཁུངས་
ནི་སྔར་གྱི་གཏམ་རྒྱུད་ཅིག་ལ། གནའ་སྔ་མོ་བྱ་རིགས་རྣམས་ཀུན་ཚོགས་ཏེ་བྱའི་རྒྱལ་
པོ་གདམ་བསྐོ་བྱ་སྐབས། སང་ཞོགས་བྱ་སུ་ཞིག་གིས་ཉི་མ་ཤར་བ་སྔོན་ལ་མཐོང་བ་
དེ་ལ་བྱའི་རྒྱལ་པོ་བསྐོ་རྒྱུར་གྲོས་ཐག་ཆོད་པ་ན། སང་ཉིན་སྐྱ་རེངས་འཆར་མ་ཐག་བྱ་
ཐམས་ཅད་རི་རྩེར་འཛོམས་ཤིང་། བྱ་གཞན་རྣམས་ཁ་ཤར་ལ་གཏད་ནས་ཉི་མ་ཤར་རྒྱུར་
སྒུག་ནས་བསྡད་པ་ན། ཕ་ཝང་གིས་ཁ་ནུབ་ངོས་ཀྱི་རི་རྩེར་གཏད་ནས་ཉི་འོད་འཆར་
རྒྱུར་བལྟས་ནས་བསྡད། ཉི་མའི་འོད་ཟེར་ཐོག་མ་འཕོས་མ་ཐག་ནུབ་ཕྱོགས་ཀྱི་རི་རྩེར་ཉི་
མདངས་སེར་ལྷག་གེར་ཕོག་པ་དང་ཕ་ཝང་གིས་སྐད་ཆེན་པོ་ཞིབ་བརྒྱབ་སྟེ། ཉི་མ་དགོས་
ན་ཡ་གིར་འདུག་ཅེས་བསྟན་པ་ན་བྱ་ཐམས་ཅད་ཁ་ནུབ་ལ་བལྟས་སོ། །ཕ་ཝང་གིས་དེ་
ནི་ཉི་མདངས་མ་གཏོགས་ཉི་མ་ངོ་མ་མ་རེད་ཟེར་ཡོང་སྙམ་ནས་ལམ་སེང་ཁ་ཤར་ལ་སློག་



གཏམ་དཔེ་འགའ་ཞིག་གི་འབྱུང་ཁུངས་བཤད་པ། 339
མ་ཐག་ཉི་མ་ཤར་ཕྱོགས་ཀྱི་རི་རྩེ་ནས་འཆར་བས་ཡང་ཁོས་སྐད་དེ་བས་ཀྱང་ཆེ་བ་ཞིག་
བརྒྱབ་སྟེ། ངོ་མ་དགོས་ན་ཡ་གིར་འདུག་ཅེས་དངོས་སུ་བསྟན་པ་རེད་ཟེར་བ་ལས་མཆེད་
པ་ཡིན་ནོ།།།
༡༤ བྱང་མཁན་ཨ་མ་ལྟོགས་གྲིར་མི་ཤི །སེམས་སྡུག་གིས་ཤི གཏམ་དཔེ་འདིའི་
འབྱུང་ཁུངས་ནི། དེ་སྔ་བོད་ལོའི་ལོ་གསར་ཚེས་གཉིས་ཉིན་གྱི་ཞོགས་པ་རྩེ་ཕོ་བྲང་བདེ་
ཡངས་ཤར་གྱི་ཐོག་ཁ་ནས། རྡོ་རིང་ནང་མའི་བར་འབྲེང་ཐག་གི་ཐོག་ཤིང་གི་སྒོ་ཆུང་ཞིག་
སྦོ་འོག་ཏུ་བཏགས་ཏེ་མགོ་བོ་ཐུར་དུ་གཏད་ནས་ “བྱང་མཁན་ཐག་བཞུད་” ཅེས་པ་གཏོང་
སྲོལ་ཡོད་པ་དེ་ནི་སྡེ་པ་གཙང་པ་ཕམ་པར་བྱས་ཏེ་མཐར་སྣེའུ་རྫོང་གི་རྩེ་ནས་ཆུར་བསྐྱུར་
བཏང་བའི་མཚོན་བྱེད་ཅིག་ཡིན་པར་གྲགས་ཤིང་། བྱང་མཁན་འཁྲི་ཁུངས་ནི་གཙང་ཁུལ་
ཤབ་གདོང་སྣ་བའི་མི་སེར་ལ་འཁྲི་བ་ལྟར་བྱང་མཁན་གྱི་ཁྱིམ་ཚང་ལ་ “བྱང་ཆག” རྐང་
གཅིག་གི་ས་ཞིང་ལ་ཕྱི་ནང་གི་ཁྲལ་རིགས་གང་ཡང་མི་འཁྲི་བར་བཟའ་རྒྱུ་ཡོད་པས་བྱང་
མཁན་གྱི་ཨ་མ་ལྟོགས་གྲིར་ཤི་དོགས་མེད་ན་ཡང་། རང་གི་བུའི་སྲོག་ལ་ཉེན་ཁ་ཧ་ཅང་
ཆེ་བའི་སེམས་ནད་སངས་དུས་མེད་པ་དེས་ཤི་ཉེན་ཡོད་ཅེས་པ་ལས་དཔེ་དེ་བྱུང་བར་
གྲགས་སོ།།
༡༥ མར་དཀྲོག་ཕུལ་ནས་དགོངས་པ་ཞུ། ཞེས་པ་ནི། ཐོག་མར་བྱ་བ་ཞིག་སྒྲུབ་
རྒྱུར་རང་གིས་ཁས་ལེན་བྱས་ནའང་། གནས་ཚུལ་འགྱུར་ལྡོག་བྱུང་བའམ། ཡང་ན་བསམ་
ཞིབ་ནན་ཏན་བྱས་པའི་མཇུག་ཏུ་བསྒྲུབ་རྒྱུའི་བྱ་བ་དེ་ཕྱིར་བཤོལ་གྱིས་མི་བསྒྲུབ་རྒྱུའི་བརྡ་
མཚོན་ལ་སྤྱོད་པ་ཡིན། དེ་ཡང་དམངས་ཁྲོད་ཀྱི་ངག་སྒྲུང་ལས་འདི་སྐད་ཐོས་ཏེ། སྔ་དུས་
སུ་བན་དེ་ཞིག་ལ་སྒོ་ཕྱུགས་བ་མོ་གཅིག་རང་ཡོད་པ་དེ་བརླགས་ནས་རི་ཀླུང་གང་སར་
འཚོལ་དུ་སོང་སོང་བ་ལས་མ་རྙེད་ཅིང་། ཁོ་ཐང་ཆད་པ་དང་ཁ་སྐོམ་གྲོད་པ་ལྟོགས་ནས་
ཅི་བྱ་གཏོལ་མེད་དུ་གྱུར་ཏོ། །མདུན་ཕྱོགས་སུ་བལྟ་སྐབས་ཐག་རིང་གི་ས་ན་མི་ཚང་ཆེན་
པོ་ཞིག་ཡོད་པ་མཐོང་བས་དེ་ལ་ཁ་གཏད་ནས་སོང་བ་ལས། ཁྱིམ་ཚང་དེའི་སྒོ་འགྲམ་



340 གཏམ་མཛོད་མེས་པོའི་ཞལ་རྒྱུན།
ནས། ཨུ་ལགས་ཞེས་སྐད་བརྒྱབ་ནས་བོས་པ་ན། སྒེ་ཁུང་ཞིག་ནས་ཨ་མ་བག་དྲོ་བ་སྐྱེ་
ལ་ལྔ་བ་ཆེན་པོ་ཡོད་པ་ཞིག་གིས་བལྟས་ནས། ཅི་བྱེད་ཟེར་བར་ཁོ་པ་གང་ཤོད་འདི་ཤོད་
མེད་པར། ལྔ་བཅོས་གནང་ཨེ་དགོས་ཞེས་བཤད། ཁྱིམ་ཚང་དེ་ནི་འབྱོར་པ་ལྡན་པ་ཞིག་
ཡིན་ལ། ཨ་མ་དེ་ཡང་དང་དོད་ཆེ་བ་ཞིག་ཡོད་སྟབས་རབ་ཏུ་དགའ་སྟེ། ཝ་བཅོས་བྱེད་
དགོས་ཡོད། ཨེམ་ཆི་ལགས་མགྱོགས་པོ་ཡར་ཕེབས་རོགས་གནང་ཟེར་ནས་ནང་དུ་
གདན་དྲངས། ཁོ་ལ་བཟའ་བཏུང་གི་སྣེ་ལེན་གཟབ་ཅིང་རྒྱས་པ་བྱས། ཁོས་བཟའ་བཏུང་ལ་
ཚིམ་པར་ལོངས་སྤྱོད་བཞིན་དུ་ཝ་བཅོས་ཀྱི་འགོ་འཛུགས་སྟངས་དང་། ལྷག་པར་མཇུག་
ཇི་ལྟར་བསྡུ་རྒྱུའི་སྐོར་ལ་བསམ་བློ་ཡང་ཡང་བཏང་།།
དེ་ནས་ཨ་མ་དེས། ཝ་བཅོས་གནང་བར་ཡོ་ཆས་གང་དང་གང་དགོས་ཟེར་བར།
ཁོས་སྟབས་བདེ་པོ་ཡིན། ཆུ་དཀར་ཡོལ་གང་དང་། སྦྲ་སྣམ་ལྷེབ་པ་གཅིག་བྱུང་ན་འགྲིག་
ཅེས་སྨྲས་པ་ལྟར་དེ་དག་འཁྱེར་ཡོང་། ཨ་མ་དེའི་མགོ་བོ་ཁོ་རང་གི་པང་དུ་བཞག་ནས་
ཉལ་བཅུག །སྦྲ་ཚལ་ལྟེབ་པ་དེ་ཆུ་ལ་སྦངས་ཏེ་ལྔ་བའི་ཐོག་འཕུར་འཕུར་བཏང་ཞིང་ཡང་
ཡང་ཆུ་ལ་སྦྱོང་གིན་འཕུར་བརྡར་བྱས་པ་ན། ལྔ་བའི་མདོག་དམར་སྐྱར་གྱུར་ཞིང་ཚ་ཟུག་
ཇེ་ཆེར་ཕྱིན་བཟོད་སྲན་མི་ཐུབ་ཙམ་བྱུང་བས་བུད་མེད་དེས། ཁྱེད་ཀྱིས་ལྔ་བཅོས་ཇི་ཙམ་
གནང་མྱོང་ངམ་ཞེས་དྲིས་པར་ཁོས་མང་པོ་བྱེད་མ་མྱོང་། མི་གཉིས་ལ་བྱས་པ་ཡིན་ཟེར་
བར་མོས། ཁོང་ཚོ་གང་འདྲ་བྱུང་སོང་ངམ་ཞེས་དྲིས་པར་ཁོས། མི་གཅིག་ནི་ཤི་སོང་།
གཞན་དེ་ནི་དགོངས་པ་ཞུས་སོང་ཟེར། ཡང་སྙིང་སྦྲ་བཅོས་བྱས་ནས་དྲག་པ་གཅིག་ཀྱང་
བྱུང་མེད་པས་མོ་ཡང་སྐྲག་སྟེ། དགོངས་པ་ཞུ་ན་ཅི་འདྲ་བྱ་དགོས་ཟེར་བར་ཁོས། ལས་སླ་
པོ་ཡིན། དགོངས་པ་ཞུ་དུས་མར་དཀྲོག་གཅིག་ཕུལ་ན་དེ་གས་འགྲིག་ཅེས་བཤད། མོས་
འོ་ན་ང་ཡང་དགོངས་པ་ཞུ་རྒྱུ་ཡིན་ཞེས་ཡར་ལངས་ཏེ་ཁོ་ལ་མར་དཀྲོག་གཅིག་ཕུལ་ནས་
དགོངས་པ་ཞུས་སོ་ཞེས་པའི་སྒྲུང་ལས་མཆེད་པ་ཡིན་ཞིང་། སྐབས་རེ་ “མར་དཀྲོག་
འབུལ་རྒྱུ་ཡིན” ཞེས་བརྗོད་མཁན་ཡང་ཡོད་དེ་གོ་དོན་ནི་གཅིག་མཚུངས་ཡིན་ནོ།།



གཏམ་དཔེ་འགའ་ཞིག་གི་འབྱུང་ཁུངས་བཤད་པ། 341
༡༦ མི་དཀར་བོར་ཞྭ་ནག་པོ། དཔེ་འདི་ལོ་རྒྱུས་ཐོག །ས་སྐྱ་འཕགས་པ་རིན་པོ་
ཆེ་སྐུ་གཤེགས་ཁར་ཉེ་གནས་ཆེ་མོས། དཔོན་ཆེན་ནམ་མཁའ་བཟང་པོས་བླ་མ་འཕགས་
པར་ངོ་ལོག་བྱེད་ཀྱི་འདུག་ཅེས་ཡོན་གོང་མ་ཧུ་པེ་ལིར་སྙན་ཕྲ་ཞུས་རྐྱེན་དམག་སམ་
གྷ་དཔུང་བཅས་བོད་དུ་མངགས་ཏེ། པ་རྣམ་བྱ་རོག་རྫོང་ཕབ་ནས་དཔོན་ཆེན་ལ་སྲོག་
ཁྲིམས་གཅོད་སྐབས། ཁོང་གིས་གོས་དཀར་གཙང་ཞིག་གི་ཐོག་ཞྭ་ནག་པོ་གཅིག་གྱོན་
ནས་གསོད་རར་ཕྱིན་ཚུལ་དེབ་ཐེར་ནང་གསལ་ཡོད་པ་དེ་ལས་མཆེད་སྐད།།
༡༧ མི་ནག་ཅན་ཡེར་པའི་བྲག་ཕུག་ན་འདུག་ཀྱང་། ང་སྤྱི་ཐུག་ལ་སྒེར་ཚྭ་མི་རྒྱག་
ཅེས་པའི་དཔེ་འདིའི་འབྱུང་ཁུངས་ནི་དམངས་ཁྲོད་ཀྱི་བཤད་སྲོལ་ལ། ལྷ་ལུང་དཔལ་གྱི་
རྡོ་རྗེས་བཙན་པོ་གླང་དར་མར་ལྐོག་མདའ་འཕངས་ནས་བཀྲོངས་པའི་རྗེས་སུ། གསང་
ཐབས་སྣ་ཚོགས་སྤྱད་ནས་ཡེར་པའི་སྒྲུབ་ཁང་དུ་བྲོས་ཏེ་ཡིབས་བཞུགས་སྐབས། འདེད་
མི་རྣམས་ཀྱིས་རྗེས་མ་ནོན་པར་བཟུང་མ་ཐུབ་ཀྱང་། ཡེར་པའི་རི་སྟེང་དུ་ལུག་འཚོ་བའི་
རྫི་བོ་ཞིག་གིས་ལྷ་ལུང་དཔལ་རྡོར་བྲེལ་བྲེལ་འཚབ་འཚུབ་ངང་རི་གཤམ་ནས་འཛེགས་
ཤིང་། བྲག་ཕུག་ནང་འཛུལ་བ་མཐོང་སྟེ་ཅི་ཡིན་དོགས་པ་ཟ་ནས་མྱུར་བར་བྲག་ཕུག་ནོང་
ཕྱིན་ཐོག་ཁོང་གི་བྲང་ཁར་ལག་པ་སྦྱར་སྐབས་སྙིང་རྩ་ལུག་གུ་ལྡིང་ལྡིང་འཕག་པ་ཚོར་
ཡང་ཅང་མི་སྨྲ་བར་ཕྱིར་ཐོན། དེ་ནས་བཙན་པོ་གསོད་མཁན་བྲོས་ནས་མ་ཟིན་པའི་གཏམ་
ཐོས་དུས། ཁོས། “མི་ནག་ཅན་ཡེར་པའི་བྲག་ཕུག་ན་འདུག་ཀྱང་། ང་སྤྱི་ཐུག་ལ་སྒེར་ཚྭ་
མི་རྒྱག་” ཅེས་ཆིག་ལབ་བརྒྱབ་པ་ལས་མཆེད་པ་ཡིན་ཟེར་རོ།།
༡༨ མོ་སྟོན་ཕག་མགོ ཞེས་པ་ནི། ཟོག་བརྫུ་ཅན་ནམ། བསྙོན་འཛུགས་མཁན་
ཟེར་བར་སྤྱོད་པའི་གཏམ་དཔེ་ཞིག་ཡིན་ཞིང་། བྱེད་མི་རུང་ཞེས་པའམ། མིན་ནམ་ཟེར་
བ་སོགས་སྐབས་དང་བསྟུན་ཏེ་བསྒྱུར་ན་ཆོག །གཏམ་དཔེ་དེའི་འབྱུང་ཁུངས་ཀྱང་ <<རོ་
སྒྲུང་>> གི་ལེ་ཚན་ཞིག་ལས་འཕྲོས་པ་ཡིན། དེ་ཡང་འདི་སྐད་ཐོས་ཏེ། གནའ་སྔ་མོ་གྲོང་
ཚོ་ཆུང་ངུ་ཞིག་ན། བུད་མེད་གྲུང་པོ་གཅིག་ལ་ཁྱོ་བོ་ལེ་ལོ་ཅན་སྐེད་རགས་ཀྱང་(མི་)



342 གཏམ་མཛོད་མེས་པོའི་ཞལ་རྒྱུན།
འཆིང་བར་ཁྱིམ་ནང་ཁོ་ནར་ཉལ་སྡོད་པ་ཞིག་ཡོད། བུད་མེད་དེས། ཕོ་ཁྱོ་ཁ་ཉལ་ན་མདའ་
མགོ་ཤོར། མདའ་མགོ་ཤོར་ན་དགྲ་མགོ་ལངས། དམན་བུད་མེད་ཉལ་ན་ཕང་མགོ་ཤོར།
ཕང་མགོ་ཤོར་ན་གྱོན་གོས་ཧྲུལ། ཟེར་བ་ཡིན་པས་ཕོ་ཁྱོ་ཁ་ཕྱིར་ཐོན་ན་ནོམ་པ་ཡོང་
སྲིད་པས་དེ་རིང་ཅིས་ཀྱང་ཕྱིར་སོང་དང་ཞེས་བསྐུལ་མ་བྱས་པས། ཁོ་ཁྱིམ་ནས་ཐོན་ཏེ་
རི་གཤམ་ལ་འགྲོ་བའི་དུས། འབྲོག་པ་སྐྱས་སྤོས་པའི་ཤུལ་ནས་བྱ་རོག་ཅིག་གིས་ཐུར་
རྡར་ཞིག་རྙེད་པ་འཁྱེར་ནས་འཕུར་ཡོང་བ་ལྗིད་མ་ཐེག་པར་ལྷུངས་པ་ཁོའི་མདུན་ཕྱོགས་
ཟགས། དེ་བསྒྲུགས་ཏེ་བཟའ་ཟླས་བཤད་པ་དེ་ལ་རྒྱུ་མཚན་འདུག་སྙམ།།
ཁྱིམ་དུ་ལོག་ནས་བཟའ་ཟླ་ལ། ཕོ་ཁྱོ་ཁ་ཕྱི་ལ་ཐོན་ན་ནོམ་པ་ལོན་ཐག་ཆོད་ཡིན་
འདུག །ཁྱོད་ཀྱིས་རྟ་བཟང་པོ་གཅིག་དང་། ཁྱི་བཟང་པོ་ཞིག་གྲབས་གྱིས་ང་ཐག་རིང་སར་
འགྲོ་རྒྱུ་ཡིན་ཞེས་བཤད་པ་ལྟར་མོས་ཆས་རྣམས་འཐུས་ཚང་བསྒྲིགས་ཟིན་པ་དང་། ཁོས་
རྟ་ལ་བཞོན། ཁྱི་དེ་ཁྲིད་སོང་བ་ལས། ལུང་སྟོང་ཞིག་ཏུ་སླེབས་པ་ན་ཝ་མོ་གཅིག་འགྲོ་བ་
མཐོང་བས་དེ་ལ་ཁྱི་རྦད་ཅིང་
། དེའི་རྗེས་སུ་རྟ་རྒྱུགས་ནས་ཕྱིན། ཝ་མོ་དེ་ཁུང་གཅིག་ཏུ་
འཛུལ་ལོ། །ཁོ་དེར་འབྱོར་པ་དང་རྟ་ལས་བབས་ཏེ་ཁྱི་དེ་རྟའི་ཐུར་ཐག་ལ་བཏགས། ཞྭ་མོ་
ཕུད་དེ་འཛུལ་ཁུང་གི་ཁ་བཀག །རང་གི་གོས་ཐུང་མ་གཏོགས་གྱོན་ཆས་རྣམས་ཕུད་དེ་སྒ་
ཐོག་བསྡམས། རྡོ་ལེབ་ཅིག་སྤྱད་ནས་ཝ་ཚང་བརྐོས་པ་ན། ཝ་མོ་དེ་སྡོད་མ་ཕོད་པར་ཁུང་
ནས་ཐོན་པས་ཁོའི་ཞྭ་མོ་དེ་མགོ་ལ་ཐོགས་བཞིན་བྲོས་པ་དང་། དེའི་རྗེས་སུ་ཁྱིས་འདེད་
པས་རྟ་ཡང་མཉམ་དུ་རྒྱུགས་ནས་ལ་ལུང་བརྒལ་བ་ན། ཁོ་རང་སྟོད་ཧྲེང་མར་ལུས། ད་
ནོམ་པ་ཕར་བཞག་རྟ་དང་གྱོན་ཆས་ཀྱང་མེད་པར་ཡུལ་དུ་ལོག་ན་ངོ་ཡང་ཚ་སྙམ་སྟེ། རྟ་
ཁྱི་རྒྱུགས་སའི་ཕྱོགས་སུ་ཕྱིན།།
ལ་ཞིག་འཛེགས་པའི་ལ་རྩེ་ནས་མར་བལྟ་སྐབས། རྒྱལ་པོའི་ཕོ་བྲང་ཆེན་པོ་ཞིག་
མཐོང་དེ་ལ་ཁ་གཏད་སོང་བ་ན་རིམ་བཞིན་ཉི་མ་ནུབ་ཅིང་ས་ཡང་རུབ། ཁོ་སྟོད་ཧྲེང་མ་
ཡིན་པས་འཁྱགས་ཤིང་འདར་ནས་རྒྱལ་པོའི་ཕག་ཚང་གི་གྱང་ལ་འཛེགས་ནས་དེ་ནུབ་



གཏམ་དཔེ་འགའ་ཞིག་གི་འབྱུང་ཁུངས་བཤད་པ། 343
ཕག་པ་དང་མཉམ་དུ་ཉལ་བས་དྲོ་བར་བྱུང་ཡང་། ཕག་མོ་ཨ་མ་ཞིག་གིས་མཆུ་འབུད་ཡང་
ཡང་བརྒྱབ་སྟེ་ཉལ་མ་བཅུག་པས་དེ་ལ་ཁོང་ཁྲོ་ཆེན་པོ་སྐྱེས། སང་ཞོགས་ནམ་ལངས་ཉི་
མ་ཤར་དུས་ཁོས་ཕག་ཚང་གི་རྩིག་སྲུབ་ནས་ཕར་བལྟ་དུས། རྒྱལ་པོའི་སྲས་མོ་སྒོ་རའི་
ནང་འཆམ་བསྐོར་བྱས་ནས་ཕར་འགྲོ་སྐབས་སྐེ་ནས་གཡུ་ཞིག་ཐག་པ་ཆད་དེ་ཟགས་
པ་མཐོང་། ཁོས་དེ་ལ་བལྟས་ནས་སྡོད་སྐབས་བ་རྫི་བས་བ་ཕྱུགས་རྣམས་ཆུ་འཐུང་བར་
འདེད་ཡོང་ཞིང་། བ་མོ་ཞིག་གིས་ཏག་ཏག་གཡུ་དེའི་སྟེང་དུ་ལྕི་བ་ཞིག་བཏང་བ་མཐོང་།
ཁོས་མུ་མཐུད་ནས་བལྟ་གིན་བསྡད་པ་ན། ཡུད་ཙམ་ནས་རྒྱལ་པོའི་བྲན་མོ་ཞིག་འོངས་ཏེ་
ལྕི་བ་དེ་ཡར་བསྒྲུགས་ནས་གྱང་ལྡེབས་ལ་སྦྱར་ནས་ལག་པས་བཅག་བཅག་འགའ་བྱས་
ཏེ་ཕར་སོང་། ཁོས་ལྕི་སྒོར་དེ་ལ་ངོ་རྟགས་ནན་ཏན་བརྒྱབ་སྟེ་ཕག་ཚང་ནས་ཕྱིར་ཐོན་སྲང་
ལམ་དུ་ཞུགས་སོ།།
ཚ་རྟིང་ཁར་སླེབས་དུས་མི་མང་པོ་རུག་ཚོགས་བྱེད་པའི་སར་ཁོ་ཡང་སོང་། རྒྱལ་
པོའི་བློན་པོ་ཞིག་སྐད་ཆེན་པོས། ད་ནང་རྒྱལ་པོའི་སྲས་མོའི་མགུལ་ནས་རྒྱལ་པོའི་བླ་
གཡུ་འོད་ཅན་བོར་བརླག་སོང་འདུག་པ་སུ་ལ་རྙེད་ཀྱང་བྱ་དགའ་བློ་འདོད་གང་བ་ཞིག་
གནང་རྒྱུ་ཡིན་ཞེས་ཡང་ཡང་སྒྲོག་པ་ན། ཁོས་མི་ཚོགས་ཀྱི་གསེབ་ནས་ཐོན་ཏེ། ངས་མོ་
འདེབས་ཤེས་པས་ཕལ་ཆེར་རྙེད་ཐུབ། འོན་ཀྱང་བྱ་དགའ་འདོད་པ་ཁེངས་པ་ཞིག་གནང་
ཨེ་ཐུབ་ཅེས་བཤད་པར་བློན་པོ་དེས། རྒྱལ་པོའི་བླ་གཡུ་རྙེད་ན། བྱ་དགའ་ཁྱེད་ཀྱིས་གང་
གསུངས་ཡོངས་རྫོགས་འབུལ་རྒྱུ་ཁས་ལེན་ཞུ་ཆོག །མོ་འཕྱ་གནང་རྒྱུར་དགོས་ཆ་གང་
ཡོད་གསུང་རོགས་ཟེར་ཞིང་རྒྱལ་པོར་ཡང་སྙན་གསེང་ཞུས། ཁོས་དགོས་ཆར་ཕག་
ཚང་ནང་གི་ཕག་མོ་ཨ་མ་འདིའི་མགོ་བོ་བྱུང་ན་དེ་གས་འགྲིག་ཅེས་བཤད། དེ་འཕྲལ་ཁོ་
ལ་དར་ཟབ་ཀྱི་ཞྭ་གོས་ལྷམ་སོགས་ཆ་ཚང་དང་། ཕག་མོ་དེ་བསད་པའི་མགོ་བོ་བཅས་
སྤྲད་དེ་རྒྱལ་པོའི་དྲུང་དུ་ཁྲིད། ཁོས་ཡུལ་དེའི་མི་ཚང་མ་རྒྱལ་པོའི་སྒོ་རའི་ནང་བསྐོངས་
བཅུག །ཕག་མགོ་དེ་ལ་ཤིང་གི་ཡུ་བ་ཞིག་བཅོས། དེ་དར་ཚོན་གྱིས་དཀྲིས་ནས་ལག་ཏུ་



344 གཏམ་མཛོད་མེས་པོའི་ཞལ་རྒྱུན།
ཐོགས་ཏེ་མི་ཚོགས་ཀྱི་ཁྲོད་དུ་ཕྱིན་ནས། ཕག་མགོ་མི་ལ་འཛུགས་གིན་དུ་ཁ་ནས། འདི་
ལ་མེད་ན་འདི་ལ་ཡོད་ཟེར་བཞིན་བསྐོར་བ་ན། ཕག་མགོ་འཛུགས་རྒྱུར་བསྡད་པའི་མི་
རྣམས་སུ་ལ་ཁག་བཙུགས་ཡོང་སྙམ་ཤིན་ཏུ་སྐྲག །མི་ཚོགས་རྫོགས་ཟིན་མཚམས་སྐྱ་
ལྡེབས་ཀྱི་ལྕི་བ་རྣལས་ལ་དེ་ལྟར་བརྗོད་བཞིན་ཕག་མགོ་བཙུགས་མཐར། གཡུ་ཡོད་པའི་
ལྕི་སྒོར་དེ་ལ་ཕག་མགོ་བཙུགས་ཏེ། འདི་ལ་ཡོད་ཅེས་མཚམས་བཞག་ནས་ལྕི་སྒོར་མར་
བླངས་པའི་ནང་ནས་རྒྱལ་པོའི་བླ་གཡུ་འོད་ཅན་དེ་བླངས་ནས་ཕུལ་བས་ཐམས་ཅད་ཧ་
ལས་ཏེ་ཁོ་ལ་མོ་སྟོན་ཕག་མགོ་མངོན་ཤེས་ཅན་ཞེས་སྙན་གྲགས་ཀུན་ཏུ་ཁྱབ།།
རྒྱལ་པོས། ད་བྱ་དགའ་ཅི་འདོད་དྲིས་པར། ཁོས་ཝ་ཞྭ་གྱོན་དང་། ཁྱི་རྟ་ཁྲིད་བཅས་
དགོས་ཟེར། དེ་གང་ཡིན་དྲིས་པར། སྔར་ཁོ་རང་གི་བརླག་སོང་བ་རྣམས་ཆ་ཚང་དགོས་
ཞེས་བཤད་པ་རྣམས་དེ་བཞིན་དུ་སྤྲད། བློན་པོ་འཁོར་དང་བཅས་པས་ཁོ་རང་གི་ཁྱིམ་དུ་
བསྐྱལ། ཁྱིམ་ཐབས་ལ་སྔར་གྱི་ལོ་རྒྱུས་རྣམས་བཤད་པས་མོས་རྒྱལ་པོའི་བླ་གཡུ་ཙམ་
བཙལ་བར་བྱ་དགའ་དེས་ག་ལ་ཚད་ཟེར་ནས། ཡི་གེ་ཞིག་བྲིས་ནས་དེ་སྔའི་དགོས་ཆ་
རྣམས་ནི་རྒྱལ་པོའི་སྐུ་གེགས་སེལ་བྱེད་ཀྱི་གཏོ་བཅོས་ཡིན། བླ་གཡུ་བཙལ་བའི་བྱ་དགའ་
རྒྱལ་པོ་རང་གིས་ཐུགས་རྗེ་མ་ཆུང་བ་ཞིག་གནང་དགོས་ཞེས་བསྐུལ་བ་ན། རྒྱལ་བློན་
རྣམས་གྲོས་བྱས་ནས་དེ་ལོས་བདེན་ཟེར་ནས་སླར་ཡང་གསེར་དངུལ་ཟངས་ལྕགས་ལ་
སོགས་པའི་རྒྱུ་ནོར་དང་། གནག་རྟ་ལུག་གསུམ་ལ་སོགས་པའི་སྒོ་ཕྱུགས་བཅས་གནང་
བས་ཁོང་གཉིས་དབུལ་བ་དང་བྲལ་ནས་བདེ་སྐྱིད་ཀྱི་འཚོ་བ་ལ་རོལ་བ་སོགས་ཀྱི་སྒྲུང་
གཏམ་དེ་ལས་བྱུང་བ་ཡིན་ནོ།།
༡༩ མོན་ཡུལ་རྡོར་གཅོད། ཅེས་པ་འདི་ནི་ཨ་མདོའི་ཁུལ་དུ་གྲགས་པའི་གཏམ་
དཔེ་ཞིག་ཡིན། དཔེ་འདིའི་ཡོང་སྟངས་ནི། སྔོན་ལྷོ་ཕྱོགས་མོན་གྱི་ཡུལ་དུ་ཆོས་དཔེ་རྡོ་
རྗེ་གཅོད་པ་བྲིས་མ་ཚར་གསུམ་ཡོད། རང་རློམས་ཅན་གྱི་མི་འགའ་ཞིག་གིས་དཔེ་དེ་
གསུམ་གྱི་ཚིག་སྦྱོར་མི་འདྲ་བར་མཐོང་ནས་ཚར་གསུམ་པོ་དེ་ཕན་ཚུན་ཞིབ་བསྡུར་བྱེད་



གཏམ་དཔེ་འགའ་ཞིག་གི་འབྱུང་ཁུངས་བཤད་པ། 345
སྐབས་ཚར་གཉིས་ཀྱི་ཚིག་སྦྱོར་འདྲ་ཞིང་། གཅིག་ཤོས་དེ་མི་འདྲ་བ་མང་བས་དེ་ཉིད་མི་
དག་པར་བསམས་ནས་ཆུ་ལ་བསྐྱུར་རོ། །དོན་དངོས་ནི་མི་དག་པར་བསམ་ནས་ཆུ་ལ་
བསྐྱུར་བ་དེ་ནི་ཡང་དག་པ་ཡིན་ལ། དག་པ་ཡིན་པར་རྩིས་ནས་ཉར་བ་དེ་གཉིས་ནང་ནོར་
བ་ཤིན་ཏུ་མང་པོ་ཡོད། དེར་བརྟེན་གཏམ་དཔེ་འདི་དཔེར་ན་ཡི་གེ་སོགས་དག་པ་དང་
མི་དག་པ་གོ་ལྡོག་ནས་ནོར་འཁྲུལ་རྒྱུན་འབྱམས་སུ་གྱུར་པའི་དོན་མཚོན་པར་བྱེད་པའི་
དཔེར་འདྲེན་པ་ཡིན་ནོ།།
༢༠ ཙི་ཙི་མ་མད་ཁ་མཐུན་ནས། ཞི་མིའི་སྐེ་ལ་གཡེར་ཁ་བཏགས། ཞེས་པ་ནི།
མི་འགའ་ཤས་ལྐོག་ཏུ་ཁ་སྒྲིལ་ནས། ཟུར་འབུད་བྱས་སོང་ཟེར་བའམ། བྱས་བྱུང་ཟེར་བ་
ལྟ་བུར་སྤྱོད་པ་མང་། གཏམ་དཔེ་འདི་ཡང་སྒྲུང་གཏམ་ཞིག་ལས་ཆད་པ་ཡིན། དེ་ཡང་
འདི་སྐད་ཐོས་ཏེ། སྔོན་བས་མཐའ་ཞིག་ན་ཚེར་ཕུང་ཆེན་པོས་ཁྱབ་པའི་ས་ཆར་བྱི་བ་མང་
པོ་ཞིག་འཚོ་ཞིང་གནས་ཡོད། ཕྱོགས་དེར་བྱི་ལ་རྒད་པོ་གཅིག་འཁྱམས་པ་ལས་ཁོ་ནི་
ན་རྒས་རྩལ་ཤུགས་ཉམས་ནས། བྱིའུ་དང་བྱི་བ་སོགས་གསོད་པའི་ནུས་པ་མེད་པར་
ལྟོ་ཆས་རྙེད་དཀའ་བ་ན། ཁོས་གཡོ་སྒྱུ་བཤམས་ནས་ས་ཁུག་ཅིག་ཏུ་མིག་ཙུམ་སྟེ་ཙོག་
བུར་ཡུན་རིང་བསྡད་པའི་ཉེ་འདབས་སུ་བྱི་བ་མང་པོ་ཕར་རྒྱུག་ཚུར་རྒྱུག་བྱེད་ཀྱང་། ཁོས་
ཉམས་སྣང་ཅི་ཡང་མེད་པར་སྒུལ་ཙམ་མི་བྱེད་པར་གནས་པ་ན། བྱི་བ་སེམས་བཟང་བ་
ཞིག་གིས་ཁོ་དང་ཅུང་ཉེ་སར་ཕྱིན་ནས། ཁྱེད་ཅི་ཉེས་སམ་ཞེས་དྲིས་པ་ན། ཁོས་ང་ནི་
ཞི་མི་བརྒྱ་ལ་སྒོམ་ཆེན་གཅིག་བྱ་བ་དེ་ཡིན། ང་སྐྱེས་པ་ནས་སྲོག་གཅོད་མ་མྱོང་ལ། ཚེ་
གཅིག་ལ་ཤ་ཟ་མ་མྱོང་། ཟས་ནི་ལ་ཕུག་གི་རྩ་བ་སོགས་ཀྱིས་འཚོ་བ་ཡིན་ཞེས་བཤད།།
བྱི་བ་དེ་ཡིད་ཆེས་ལ་མ་ཆེས་ཀྱིས་ཕྱིར་ལོག་ནས་བྱི་བ་གཞན་རྣམས་ལ་བཤད་
པས་ཁོ་ཚོས་ཉམས་སད་བྱས་ཀྱང་། ཁོས་སྒུལ་ཙམ་མ་བྱས་སྟབས་ཡིད་ཆེས་ནས་བྱི་
བ་མང་པོ་འདུས་ནས་ཁོ་སློབ་དཔོན་དུ་བསྐོས། ཉིན་རེར་སྔ་དྲོ་དང༌། ཉིན་དགུང་། ཕྱི་
དྲོ་བཅས་དུས་གསུམ་ལ་སློབ་དཔོན་དེར་སྐོར་བ་ཐེངས་རེ་བྱེད་དུ་བཅུག །བྱི་བ་རྣམས་



346 གཏམ་མཛོད་མེས་པོའི་ཞལ་རྒྱུན།
སྟར་སྒྲིག་ནས་སྐོར་བ་བྱེད་དུས་མཇུག་ཤོས་དེ་ཁོས་བཟུང་ནས་ཟོས་པས་ཉིན་རེར་བྱི་བ་
གསུམ་རེ་ཉུང་དུ་འགྲོ་བར་བརྟེན་དུས་ཡུན་གང་འཚམ་སོང་དུས་བྱི་བ་རྣམས་དོགས་པ་
སྐྱེས་ནས་ལྐོག་ཏུ་གྲོས་བྱེད་སྐབས། བྱི་བ་བློ་གསལ་བ་ར་འབེལ་ཟེར་བ་ཞིག་གིས་བདག་
གི་མཛོད་ཕུག་ན་གཡེར་ཁ་ཆུང་ངུ་ཞིག་ཡོད་པ་དེ་སློབ་དཔོན་གྱི་སྐེ་ལ་བཏགས་ནས་སྒྲ་
བྱུང་ན་ཚང་མས་བལྟ་དགོས་ཟེར་བར་གྲོས་འཆམ། ཁོ་ཚོས་གཡེར་ཁ་དེ་ལ་ཐག་ལུང་
ཞིག་བཅོས་ཏེ་སློབ་དཔོན་ལ་བདག་ཅག་གིས་མགུལ་རྒྱན་ཞིག་འབུལ་རྒྱུ་ཡིན་ཞེས་ཕུལ་
བའི་ཚེ་ཁོས་སྤོབས་པ་དང་བཅས་སྐྱེ་བརྐྱངས་ནས་བདག་གིར་བླངས།།
ཉིན་དེའི་ཕྱི་དྲོ་སྐོར་བ་བསྐོར་སྐབས་བྱི་བ་རྣམས་མཇུག་རྫོགས་པ་དང་དུས་མཉམ་
དུ་གཡེར་ཁའི་སྒྲ་ཞིག་སིང་ཞེས་གྲགས་མ་ཐག །བྱི་བ་ཚང་མས་ཕྱིར་བལྟས་སློག་པའི་
སྐབས་སློན་དཔོན་གྱི་ཁ་ན་བྱི་བ་མཇུག་ཤོས་ཨ་འབེལ་ཟེར་བ་དེ་བཟུང་ཡོད་པ་མཐོང་
བས། ར་འབེལ་ན་རེ། “ཨ་འབེལ་དེ་བཞིན་གཤེགས་ལུགས་ཀྱིས། ར་འབེལ་ང་ཡང་
དེ་གའི་རྒྱུ།” (འདི་ཡང་གཏམ་དཔེར་སྤྱོད་པ་ཐོས་) སློབ་དཔོན་མ་བཞུགས་སློབ་དཔོན་
གཤེགས། ཟེར་ཞིང་བྱི་བ་རྣམས་ཚེར་ཁུང་གི་ས་འོག་ཏུ་འཛུལ་བས་བྱི་ལ་གཡོ་སྒྱུ་ཅན་དེ་
ཡང་རིང་པོར་མ་ཐོགས་པ་ལྟོགས་གྲིར་འཆིའོ་ཞེས་གྲགས་པ་ལས་ཆད་པ་ཡིན་ནོ།།
༢༡ ཝ་སྐྱེས་རྒྱལ་བོ་ཝ་ལ་སྡང་། ཞེས་པ་ནི་མི་རིགས་སམ། ཕ་ཡུལ། རིམ་གྲས།
ལས་རིགས་སོགས་གང་རུང་གཅིག་པ་ཡིན་པའི་མི་ལ་དབང་འཛིན་ཐོབ་ན། རང་དང་འདྲ་
བའི་རིགས་ལ་གཞན་ལས་སྡང་ཟུག་ཆེ་བ་འདུག་ཟེར་བའི་དཔེ་ལ་སྤྱོད་པ་ཡིན། གཏམ་
དཔེ་འདི་འབྱུང་བའི་ཁུངས་ཀྱང་སྒྲུང་གཏམ་ཞིག་ཡིན། དེ་ཡང་འདི་སྐད་ཐོས་ཏེ། གནའ་
སྔ་མོ་ཝ་སྐྱེས་ཤིག་ཟས་འཚོལ་བའི་དོན་དུ་གང་སར་ཉུལ་ཞིང་འཁྱམས་པ་ན། ནམ་ཞིག་
ཚོས་མཁན་གྱི་རམ་ཚོས་ཟོམ་གང་བསྙལ་བའི་ཟོམ་ནང་དུ་ལྷུངས། འགྲེ་ལྡོག་ཡང་ཡང་
བརྒྱབ་པའི་མཐར་དེ་ལས་ཐོན་པ་ན་ཁོའི་སྤུ་མདོག་ཟར་མའི་མེ་ཏོག་ལྟར་སྔོ་སྐྱ་ཡིད་དུ་འོང་
བ་ཞིག་ཏུ་གྱུར། དུས་དེར་གཅན་གཟན་ཐམས་ཅད་ཕྱོགས་གཅིག་ཏུ་འདུས་ཏེ་རྒྱལ་པོ་



གཏམ་དཔེ་འགའ་ཞིག་གི་འབྱུང་ཁུངས་བཤད་པ། 347
བསྐོ་བའི་གྲོས་བྱེད་པའི་སྐབས། ཁ་ཅིག་ན་རེ། སེམས་ཅན་གཞན་དང་མི་འདྲ་བ་ཁྱོད་ཀྱི་
མིང་ལ་ཅི་ཟེར་ཞེས་དྲིས་པར། ང་ནི་སྲོག་ཆགས་དབྱིག་བྱ་བ་དེ་ཡིན་སྨྲས། མདོག་བཟང་
ལ་མིང་ཡང་སྙན་པས་འདི་རྒྱལ་པོར་བསྐོ་ན་འཐད་ཟེར་བར་ཁ་འཆམ་ནས་ཁོ་རྒྱལ་པོར་
མངའ་གསོལ།།
སེང་གེས་དེའི་བློན་པོ་བྱས་ཏེ་འགྲོ་བའི་དུས་སུ་སེང་གེ་ལ་ཞོན་ཏེ་འགྲོ། ཁོ་ཁེངས་
དྲེགས་ང་རྒྱལ་ཇེ་ཆེར་གྱུར་ཞིང་། ཁྱད་པར་རང་གི་རིགས་གཅིག་པའི་ཝ་རྣམས་ལ་ཤིན་
ཏུ་སྡང་ཞིང་གཙེས་པར་བྱས་པ་ན། ཝ་རྣམས་ལྐོག་ཏུ་གྲོས་བྱས་ཏེ་རྒྱལ་པོ་འདི་སྤུ་མདོག་
ཙམ་ལས་འདྲ་བ་ནི་རང་ཅག་གི་རིགས་དང་འདྲ་བས་ཚོད་འགམ་པར་བྱའོ་ཟེར། སྲོག་
ཆགས་ཝའི་རིགས་ནི་གལ་ཏེ་གཅིག་བརྒྱལ་བ་མཐོང་ན། གཞན་རྣམས་ཀྱང་རང་དབང་
མེད་པར་བརྒྱལ་བ་ཡིན་པས་ཚེས་བཅོ་ལྔའི་ཉིན་རང་རེ་རྣམས་རྒྱལ་པོའི་གམ་དུ་འདུས་ཏེ་
བརྒྱལ་བར་བྱ་ཟེར་འཆམ་མོ།།
དུས་ལ་བབས་པ་ན་དེ་ལྟར་བྱས་པའི་ཚེ་ཁོ་ཡང་རང་ཚུགས་མ་ཐུབ་པར་བརྒྱལ་
བར་གྱུར་པས་གཅན་གཟན་རྣམས་ཀྱིས་ཁོ་ལ་དམོད་ཅིང་། སེང་གེ་ལ་གནས་ལུགས་
རྣམས་བཤད་སྟབས་དེ་ཉིད་དུ་བསད་པར་གྲགས་པ་ལས་མཆེད་པ་ཡིན། <<ས་སྐྱ་
ལེགས་བཤད་>> ལས་ཀྱང་། “བླུན་པོ་བྱ་བ་ལ་སྦྱར་ན། དོན་ཉམས་རང་ཡང་ཉམས་པར་
འགྱུར། ཝ་སྐྱེས་རྒྱལ་པོར་བསྐོས་པ་ཡིས། འཁོར་སྡུག་རང་ཡང་བསད་ཅེས་གྲགས་”
ཞེས་དམངས་ཁྲོད་ཀྱི་གཏམ་རྒྱུད་དེ་བེད་སྤྱོད་གནང་ཡོད་དོ།།
༢༢ ཞ་ལུར་བྱུང་བ་དེ། ཚོང་འདུས་སུ་བསྐྱལ། ཞེས་པ་དེ་གཙང་ཁུལ་གྱི་གཏམ་
དཔེ་ཞིག་ཡིན། དེའི་འབྱུང་སྟངས་ནི་གཙང་གི་ཞ་ལུ་དགོན་པར་བུ་སྟོན་རིན་ཆེན་གྲུབ་
བཞུགས་པའི་སྐབས་སུ་སྙན་གྲགས་ཤིན་ཏུ་ཆེ་བས་ཕྱོགས་མཐའ་དག་ནས་བསྙེན་བཀུར་
ཞུ་མཁན་ཉིན་ལྟར་སྤྲིན་བཞིན་འདུ་བས། དགོན་པ་དེར་སེར་མོ་བ་སྨོས་ཅི་ཐ་ན་སྤྲང་པོ་
ཞིག་ཕྱིན་ནའང་མཆོད་སྦྱིན་གྱི་སྐལ་བ་གྱ་ནོམ་པ་རེ་ཚང་མར་རག་གིན་ཡོད། དེ་དང་ཉེ་



348 གཏམ་མཛོད་མེས་པོའི་ཞལ་རྒྱུན།
བའི་ཚོང་འདུས་མགུར་མོ་ནི་སྐབས་དེར་ཚོང་ར་རྒྱས་ཤིང་། ཇ་ཆང་ལོངས་སྤྱོད་དང་རྒྱན་
པོ་འགྱེད་པ་སོགས་འཁྲུག་ཆ་ཧ་ཅང་ཆེ་བས་སྐྱེ་བོ་ཕལ་མོ་ཆེ་འདུ་འཛི་འདོད་ཡོན་ལ་
གཡེང་སྟེ་རང་ལ་ཅི་བདོག་པའི་དངོས་ཟོང་རྣམས་ཡུད་ཙམ་ལ་ལོངས་སྤྱད་ཟིན་གྱི་ཡོད་
པར་བརྟེན་གཏམ་དཔེ་དེ་ལྟར་བྱུང་བར་གྲགས་སོ། །
༢༣ རི་བོང་ཅལ་འདྲོག ཅེས་པ་ནི་གནས་ཚུལ་དངོས་སམ། རྒྱུ་མཚན་མ་རྟོགས་
པ་དང་། བརྟག་དཔྱད་ཞིབ་འཇུག་ཅི་ཡང་མ་བྱས་པར་མི་གཞན་གྱིས་ཟེར་རྗེས་སུ་མཐའ་
གཅིགཏུ་འབྲངས་ནས་འདྲོག་མགོ་ལངས་པའམ། ཧོལ་རྒྱུག་བྱེད་པ་ལ་སྤྱོད་པ་ཡིན་ཞིང་།
མ་བྱེད་ཟེར་བའམ། ཡིན་སྲིད་ཟེར་བ་སོགས་ཚིག་གྲོགས་སྐབས་བསྟུན་བསྒྱུར་དགོས།
གཏམ་དཔེ་དེའི་འབྱུང་ཁུངས་ཀྱང་སྔར་གྱི་གཏམ་རྒྱུད་ལས། འདི་སྐད་ཐོས་ཏེ། སྔོན་ཆུ་
• འགྲམ་ཞིག་ན་རི་བོང་ཞིག་རྩྭ་ཟ་བཞིན་ཡོད་པ་དང་ཉེ་བའི་ཕྱོགས་སུ། ཤིང་གི་ཡལ་ག་
ཞིག་རླུང་གིས་བསྐུལ་ནས་ཆུ་ལ་ལྷུངས་ཏེ་ཅལ་ཞེས་སྒྲ་གྲག་པ་ན། རི་བོང་དེ་ཤིན་ཏུ་སྐྲག་
སྟེ་བྲོས་པ་ལས། རི་བོང་གཞན་རྣམས་ཀྱིས་ཅི་འདུག་ཟེར། ཁོས་ཅལ་སླེབས་བྱུང་སྨྲས་
པས་ཀུན་ཀྱང་སྐྲག་ནས་བྲོས།།
ལམ་བར་དུ་ཝ་སྐྱེས་དང་ཅེ་སྤྱང་ལ་སོགས་པས་དྲིས་པར་ཡང་གོང་བཞིན་ལན་
བཏབ་པས་ཀུན་ཀྱང་བྲོས། དེ་བཞིན་དུ་སྤྱང་ཀི་དང༌། དོམ་དྲེད། སྟག་གཟིག །གླང་པོ་ཆེ་
ལ་སོགས་པས་ཀྱང་དྲིས་པར་གོང་ལྟར་སྨྲས་པས་ཐམས་ཅད་བྲོས། མཐར་སེང་གེ་དང་
འཕྲད་དེས་དྲིས་པར་ལན་བཏབ་པས་ཕར་ཙམ་བྲོས་ཏེ་རི་བོང་དེ་ལ། ཅལ་ཞེས་པ་ཅི་ཞིག་
ཡིན་དྲིས་པར། དེས་དེ་འབྱུང་ཡུལ་བསྟན་རྒྱུ་ཡོད་ཟེར། ཐམས་ཅད་སྔར་གྱི་བྱུང་ཤུལ་བལྟ་
བར་སོང་བས་ན། ཆུའི་ནང་དུ་ཤིང་གི་ཡལ་ག་ཞིག་ལྷུངས་འདུག་པ་མཐོང་བས། རི་བོང་
དེས། འདི་ལགས་སོ་ཞེས་སྨྲས་པར་གྲགས་པའི་གཏམ་རྒྱུད་དེ་ལས་འཕྲོས་པ་ཡིན་ནོ།།
༢༤ ལ་མོ་དང་དོད་པའི་རྟ་པ། ཞེས་པ་ནི་ལྷ་ས་ཁུལ་གྱི་གཏམ་དཔེ་ཞིག་ཡིན།
དགའ་ལྡན་ཕོ་བྲང་པར་བོད་ས་གནས་ཀྱི་སྲིད་དབང་ཐོབ་རྗེས་ལྷ་ལྡན་སྨོན་ལམ་ཆེ་མོར་



གཏམ་དཔེ་འགའ་ཞིག་གི་འབྱུང་ཁུངས་བཤད་པ། 349
རྗེས་འབྲེལ་གཏོར་རྒྱག་སོགས་སུ་བོད་སོག་གི་འགོ་པ་རྣམས་ལ་ལས་ཚན་ཆེ་ཆུང་
དཔགས་པའི་སྨོན་ལམ་རྟ་པའི་ཁ་གྲངས་གཏན་འབེབས་ཀྱི་ཁྲལ་འགེལ་བྱས་པ་ལས།
དགོན་སྡེ་དང་བླ་བྲང་སོགས་ཆོས་ཕྱོགས་པར་ཁྲལ་དེ་བཀལ་མེད། འོན་ཀྱང་ལ་མོ་བླ་བྲང་
ནས་མ་བསྐུལ་དང་བླངས་ཀྱིས་སྨོན་ལམ་རྟ་པ་བཅུ་གསུམ་གཟབ་མཆོར་དང་བཅས་རུ་
བསྟར་ནང་ཞུགས་སུ་བཅུག །ས་གནས་སྲིད་གཞུང་རྙིང་པས་སྨོན་ལམ་རྟ་པའི་ཐོ་གཞུང་
འགོད་སྐབས་གོ་རིམ་ལྟར་དཔོན་རིགས་སོ་སོའི་གོ་མིང་དང་རྟ་པའི་ཁ་གྲངས་རེ་རེ་བཞིན་
བཀོད་པའི་ནང་ “ལ་མོ་དང་དོད་པའི་རྟ་པ་བཅུ་གསུམ་” ཞེས་འཁོད་པར་བརྟེན་དེ་ནས་
བཟུང་ལོ་ལྟར་གཏན་འཇགས་ཀྱི་ཁྲལ་དུ་གྱུར་པ་དེ་ལས་མཆེད་པ་ཡིན་ནོ།།
༢༥ སོག་པོའི་ལས་ལ། བསོད་ནམས་ཆོས་འཕེལ་མཁས། ཞེས་དབུས་ཁུལ་དུ་
གྲགས་པའི་གཏམ་དཔེ་འདིའི་བྱུང་སྟངས་ནི། ཏཱ་ལའི་བླ་མ་ལྔ་པའི་སྐབས་ཀྱི་སྡེ་སྲིད་དང་
པོ་བསོད་ནམས་ཆོས་འཕེལ་ལ་ཟེར་བ་ཡིན་ཞིང་། ཁོང་དང་ཐོག་ཏཱ་ལའི་བཞི་པ་ཡོན་
ཏན་རྒྱ་མཚོའི་ (སོག་པོ་སེ་ཆེན་ཆོས་ཁུར་གྱི་སྲས་ཡིན་）སྐབས་ཀྱི་ཞབས་གྲས་ཡིན་པ་དང༌།
སྐབས་དེར་ཀརྨ་བཀའ་བརྒྱུད་པའི་རྒྱབ་རྩ་གཙང་པ་སྡེ་པས་བྱས་ཏེ་དགེ་ལུགས་པར་སྡང་
ཟུག་འགོ་གནོན་ཚབས་ཆེན་བྱས་རྐྱེན་ནད་མ་ཐེག་པར་སྐྱིད་ཤོད་སྡེ་པ་བསོད་ནམས་རྣམ་
རྒྱལ་སོགས་ཀྱིས་སོག་པོ་ཁལ་ཁ་ཆོ་ཁུར་དཔོན་པོ་ལ་སྐྱབས་བཅོལ་ནས། ༡༦༡༨ བོད་
ས་རྟ་ལོར་སོག་དམག་དང་སེ་འབྲས་ཀྱི་སེར་དམག་སོགས་མཉམ་སྡེབས་ཀྱིས་གཙང་
པ་སྡེ་པར་ཕར་རྒོལ་བྱས་ཀྱང་། གཙང་དམག་འབོར་ཆེན་དབུས་སུ་དྲངས་སྟབས་སོག་
པོས་ཀྱང་འཕྲ་མ་ཟིན་པར་སོག་ཡུལ་དུ་ཕྱིར་འཐེན་བྱས་སྐབས་ཕྱག་མཛོད་བསོད་ནམས་
ཆོས་འཕེལ་དང༌། སྐྱིད་ཤོད་སྡེ་པ་གཡུལ་རྒྱལ་སོགས་ཀྱང་སོག་དམག་མཉམ་དུ་བྲོས་
ཕེབས་དགོས་བྱུང་བ་བཅས་སྔ་རྗེས་སུ་སོག་པོ་དང་འབྲེལ་འདྲིས་ཆེ་ལ་སོག་སྐད་ཀྱང་
མཁྱེན་པ་དང་། དེ་རྗེས་ཏཱ་ལའི་བླ་མ་ལྔ་པ་དང་སོག་པོ་ཨོ་རོད་གོ་ཤྲི་ཁང་མཆོད་ཡོན་དུ་
འབྲེལ་ཞིང་། གོ་ཤྲི་ཁང་གིས་སོག་དམག་ཐོག་མ་ཁམས་སུ་དྲངས་ཏེ་བེ་རི་དཔོན་ཚར་



350 གཏམ་མཛོད་མེས་པོའི་ཞལ་རྒྱུན།
བཅད་པའི་རྗེས། ཕྱག་མཛོད་བསོད་ནམས་ཆོས་འཕེལ་གྱིས་མི་སྣ་དགེ་བསྙེན་དོན་གྲུབ་
ཟེར་བ་ཆེད་མངགས་ཀྱིས་གོ་ཤྲི་ཁང་ལ་གཙང་པར་དམག་རྒྱག་དགོས་ཞེས་བསྐུལ་མ་
བཏང་བར་བརྟེན་སོག་དམག་ཁམས་ནས་བྱང་བརྒྱུད་གཞིས་ཀ་རྩེར་དྲངས་ཤིང་། དེ་དུས་
འདམ་དུ་ཕྱག་མཛོད་རང་ངོ་ཕེབས་ཀྱིས་འཐབ་ཇུས་སྐོར་གོ་ཤྲི་དང་ནང་མོལ་གནང་སྟེ་
དབུས་དམག་འདུ་འགོད་སོགས་གནང་། མཐར་དགེ་སོག་གཡུལ་ལས་རྒྱལ་ནས་སྲིད་
དབང་ཚུར་བླངས་རྗེས་གོ་ཤྲི་ཁང་དང་མཉམ་འབྲེལ་གྱིས་ལོ་བཅུ་གྲངས་སྡེ་སྲིད་གནང་བ་
སོགས་ཁོང་ལ་སོག་པོ་དང་འབྲེལ་བ་བྱེད་ཐབས་ཀྱི་ཉམས་མྱོང་དང་ཐབས་ལམ་བྱང་ཆུབ་
པ་ཞིག་ཡོད་པའི་སྐད་གྲགས་ཆོད་པར་བརྟེན། “སོག་པོའི་ལས་ལ་བསོད་ནམས་ཆོས་
འཕེལ་མཁས་” ཟེར་བའི་དཔེ་འདི་དེ་ནས་བྱུང་བ་ཡིན་ཞེས་རྒན་རབས་ཀྱི་ཞལ་ལས་
དངོས་སུ་ཐོས་སོ།།
༢༦ ལྷ་ལུང་དཔལ་རྡོར་རི་ལ་བྲོས་ཀྱང་། རྟ་བོའི་ཞབས་རྗེས་ཐང་ལ་ལུས། ཞེས་པ་
ནི༑ བྱ་བ་མི་འཚམ་པ་ཞིག་བྱས་ནས་དེ་འགེབས་ཐབས་བྱས་ནའང་། རྗེས་ཤུལ་གྱི་ར་སྤྲོད་
གསལ་པོ་ཡོད་ཟེར་བ་ལྟ་བུར་སྤྱོད་པ་ཡིན། གཏམ་དཔེ་དེའི་འབྱུང་རྩ་ནི། བོད་ཀྱི་ལོ་རྒྱུས་
དེབ་ཐེར་མང་པོའི་ནང་། བཙན་པོ་གླང་དར་མས་བོད་དུ་སངས་རྒྱས་ཀྱི་བསྟན་པ་བསྣུབས་
པ་དང་། དེ་ལ་བརྟེན་ནས་ལྷ་ལུང་དཔལ་རྡོར་གྱིས་མདའ་འཕངས་ཏེ་བཙན་པོ་བཀྲོངས་
ཤིང་། རྟ་དཀར་པོ་ལ་སོལ་ཕྱེ་བྱུགས་པ་དང་། བེར་ཕྱི་ནག་ནང་དཀར་བྱས་པ་གྱོན་ནས་
སྐྱིད་ཆུ་གཙང་ཆུར་ལྟེབ་ཞལ་གྱིས་བརྒལ་བེར་ཕྱི་ནང་སློག་སྟེ་ཡེར་པར་བྲོས་ཤིང་། བྲག་
ཕུག་ནང་བྱ་ཕུག་རོན་གློད་ནས་ཐལ་རྡུལ་ཕབ་ནས་མི་རྣམས་རྨོངས་སུ་བཅུག་པའི་གཏམ་
རྒྱུད་བཤད་རྒྱུན་གསལ་བ་ལྟར་མཐའ་མ་རྫུན་ཕུག་རྡོལ་ལ་ཉེ་བ་ན། མདོ་སྨད་དུ་བྲོས་པ་
བཅས་ཀྱི་ལོ་རྒྱུས་ལས་ཆད་པ་ཞིག་ཡིན་ནོ།།
༢༧ ཨ་ཁུ་སྟོན་པ། ས་ནས་ས་ལ་ཟགས་རྒྱུ་མེད། གོང་དུ་གསལ་བ་ལྟར་སྔར་ས་
གནས་སྲིད་གཞུང་རྙིང་པའི་སྐབས་ལོ་གསར་ཚེས་གཉིས་ཉིན་ “བྱང་མཁན་ཐག་བཞུད་”



གཏམ་དཔེ་འགའ་ཞིག་གི་འབྱུང་ཁུངས་བཤད་པ། 351
ཅེས་རྩེད་སྲོལ་དེ་རྗེས་སུ་མགོ་རྟིང་སློག་ནས་ཐུར་དུ་བབས་པ་དེ་རྟེན་འབྲེལ་མི་ལེགས་
ཞེས་ཤིང་ལ་གྱེན་འཛེགས་བྱ་རྒྱུར་བསྒྱུར། ལོ་ལྟར་ཞོལ་རྡོ་རིང་ནང་མར་གདུང་ཤིང་རིང་
པོ་ཞིག་བཙུགས་པར་ཕྱོགས་བཞིར་ཐག་པ་བཏགས་ཏེ་བྱང་མཁན་པས་ཤར་ཕྱོགས་ཀྱི་
ཐག་པ་ནས་ཤིང་རྩེར་འཛེགས་པ་དང་། རྩལ་སློབ་དགེ་རྒན་ལ་ “ཨ་ཁུ་སྟོན་པ་” ཟེར་
ཞིང་། ཁོས་ཤིང་གི་རྩ་འགྲམ་དུ་ལངས་བསྡད་ནས་བྱང་མཁན་པར། ལྷ་འབོད། ལྷ་གསོལ་
དང་། རྒོད་པོའི་ལྡིང་བསྐོར། ཕོ་རོག་གཤོག་སྒྱུར་སོགས་རྩལ་རྩེད་འདི་འདྲ་དང་དེ་འདྲ་
བྱེད་དགོས་ཞེས་བཀོད་འདོམས་བྱེད་ཀྱི་ཡོད། ཁོ་པ་ས་ཐོག་ཏུ་ཕར་འཕག་ཚུར་འཕག་
བྱེད་རུང་ཟགས་དོགས་ཀྱི་ཉེན་ཁ་གང་ཡང་མེད་པ་ལས་དཔེ་དེ་མཆེད་པར་གྲགས་སོ།།
༢༨ ཨ་ཁུ་མེད་ན་མེད་ཐབས་མེད། ཨ་ཁུ་ཡོད་ན་ཡོད་ཐབས་མེད། ཅེས་པ་དེ་ནི་མི་
མི་ཤེས་རྒུ་ཤེས་དང༌། མི་དྲན་རྒུ་དྲན་མང་བ་ལ་ལ་སྐབས་རེ་ཕན་ཐོགས་པ་དང་། སྐབས་
རེ་རྩོད་གཞི་དང་རྙོག་དྲ་སློང་མཁན་དེ་འདྲར་སྤྱོད་པ་ཡིན། གཏམ་དཔེ་འདི་ཡང་གླིང་གེ་
སར་སྒྲུང་ནང་གི་ཨ་ཁུ་ཁྲོ་ཐུང་ཟེར་བ་དེ་ལས་འཕྲོས་པ་སྟེ། གླིང་སྒྲུང་ནང་སྐབས་འགར་
མཐུ་གཏད། གཟོར་ཕན་སོགས་དགོས་དུས་ཁྲོ་ཐུང་མེད་ན་མི་འགྲིག་པ་ལྟ་བུ་དང་། ཡང་
སྐབས་རེ་དགྲ་བོར་མགོ་སྒུར་དང་། ནང་གཏམ་ཕྱིར་སྐྱེལ། དགྲ་དང་ངན་འབྲེལ་སོགས་
བྱས་ནས་དམག་འཁྲུག་ལ་གནོད་པ་ཚབས་ཆེན་སྐྱེལ་བ་དང་། ནང་ཁུལ་ལ་དཀྲུག་ཤིང་
དབྱེན་སྦྱོར་རམ་འཁྲུག་རྐྱེན་སློང་བ་སོགས་ཡོད་ན་མི་འགྲིག་པ་ལྟ་བུ་སྒྲུང་གཏམ་མང་པོའི་
ནང་ཡོད་པས་གནས་ལུགས་དེ་དང་སྦྱར་ནས་ཤོད་རྒྱུན་དེ་བྱུང་བ་ཡིན་ནོ།།
༢༩ ཨ་ཁུས་བཏང་བཏང་མང་ལ། ཤོར་ཤོར་མང་། ཞེས་པ་ནི་རྟག་ཏུ་སྦྱོར་ཤོབ་ཁོ་
ན་ཤོད་རྒྱུར་དགའ་བའི་མི། ངས་བཏང་དང་ངས་འཇོན་ཟེར་ན་ཡང་དོན་དངོས་དང་འཕྲད་
དུས་འཇོན་ཐང་ཅི་ཡང་མེད་མཁན་གྱི་རིགས་ལ་འཕྱ་དམོད་བྱེད་པར་སྤྱོད་པ་ཞིག་ཡིན།
དེའི་འབྱུང་ཁུངས་ཀྱང་བོད་དམངས་ཁྲོད་ཀྱི་རིག་རྩལ་གླིང་གེ་སར་རྒྱལ་པོའི་སྒྲུང་གི་ནང་།
ཨ་ཁུ་ཁྲོ་ཐུང་ཟེར་བའི་མི་སྣ་ཞིག་ཡོད། ཁོས་ནམ་ཡིན་རུང་རང་ལ་བློ་ཁོག་དང་དཔའ་རྩལ་



352 གཏམ་མཛོད་མེས་པོའི་ཞལ་རྒྱུན།
སོགས་གང་མིན་ཚད་ཡོད་ཚུལ་གྱི་ཁ་ཕོ་ཆེན་པོ་བཤད་ཡོད་ཀྱང་། དོན་དངོས་ལ་དགྲ་
བོ་དང་དངོས་སུ་ཐུག་དུས་རྟག་པར་ཕམ་བྲོས་སམ། ཞབས་འདྲེན་ཞུས་པའི་ལོ་རྒྱུས་
མང་པོ་འཁོད་ཡོད་པ་དེ་དང་སྦྱར་ནས་བྱུང་བའི་གཏམ་དཔེ་ཞིག་ཡིན། དེ་སྐོར་རང་
རེས་ཧ་ལམ་གླིང་གེ་སར་གྱི་སྒྲུང་དཔེ་གང་ཞིག་ཀློག་པའམ་ཡང་ན་ཉན་པ་ཙམ་གྱིས་
ལམ་སེང་ཤེས་ཐུབ་པས་འདིར་ཞིབ་ཆའི་མཚོན་ཚུལ་འབྲི་དགོས་དོན་མེད་པས་དེ་ཙམ་
གྱིས་འཐུས་པ་བྱས། །
༣༠ ཨ་ནེས་བཙུགས་པའི་ཟམ་པར། ཨ་ནེ་རང་འགྲོ་དགོས། ཞེས་པའི་གཏམ་དཔེ་
འདིའི་འབྱུང་གཞི་ནི། རྗེ་བཙུན་མི་ལ་རས་པ་ཡུམ་སྲས་ལ་ཡབ་སྐུ་གཤེགས་པའི་རྗེས་
སུ་ཨ་ཁུ་དང་། ཨ་ནེས་སྡུག་པོ་ཡོད་ཚད་བཏང་ནས་རྒྱུ་ནོར་ཡོངས་རྫོགས་བཙན་བཟུང་
བྱས་པ་བཅས་ལ་བརྟེན་ཡུམ་མྱང་ཚ་སྐར་རྒྱན་གྱིས་བཀའ་མངགས་ལྟར་མཐུ་སློབ་ཏུ་བྱོན་
ཏེ༑ ཨ་ཁུ་གཡུང་རྒྱལ་གྱི་བུ་ལ་མནའ་མ་ལེན་སྐབས་མཐུ་མཛད་ནས་མི་མང་པོ་རྡིབ་འོག་
ཏུ་བཀུམ་པ་དང་། ཡུལ་ལ་སེར་བ་འབེབས་པ་སོགས་གནང་བར་ཐུགས་འབྱུང་ནས་མར་
པ་ལོ་ཙཱའི་དྲུང་དུ་དཀའ་སྤྱད་ཚོགས་བསགས་དཔག་མེད་མཛད་མཐར་གདམས་པ་ནོད་
ཅིང་། སྒྲུབ་པ་རྩེ་གཅིག་ཏུ་མཛད་ནས་གྲུབ་པ་ཐོབ་པ་མ་ཟད། རྫུ་འཕྲུལ་ལ་མངའ་བརྙེས་
པའི་སྙན་གྲགས་ཀུན་ཏུ་ཁྱབ་པའི་སྐབས་ཨ་ནེ་བདུད་མོ་སྟག་འགྲན་ཡང་རང་གིས་ཉེས་
བྱས་ལ་འགྱོད་པ་དྲག་པོ་སྐྱེས་ཏེ། རྗེ་བཙུན་གང་དུ་བཞུགས་ཡོད་བརྩད་བཅད་དེ་འབུལ་
བ་དང་སྦྲགས་བཟོད་གསོལ་ཞུ་བར་འོངས་ཤིང་། རྗེ་བཙུན་ལ་སྟོད་དྲིན་གྱི་སྐྱིད་ཕུག་བྱ་
བར་བཞུགས་ཡོད།།
སྒྲུབ་ཕུག་དང་བྲག་འཕྲང་གི་བར་དུ་གཡང་གཟར་པོས་ཆོད་པ་ལ་ཤིང་གདུང་ལེབ་
རྐང་གཅིག་གིས་ཟམ་པ་ཞིག་ཡོད། དེ་དུས་རྗེ་བཙུན་གྱི་སྲིང་མོ་པེ་ཏ་མགོན་སྐྱིད་ཀྱང་
བསོད་སྙོམས་བྱས་ནས་བྱུང་བའི་བཟའ་མ་ཉུང་ཟས་ཤིག་བླ་མར་འབུལ་དུ་འོངས་ནས་དེ་
གར་ལྷན་དུ་ཡོད། པེ་ཏས་ཨ་ནེ་ཡོང་བ་མཐོང་ནས་ངོ་ཤེས་གདུང་ཟམ་དེ་ཚུར་འཐེན་པ་



གཏམ་དཔེ་འགའ་ཞིག་གི་འབྱུང་ཁུངས་བཤད་པ། 353
ན༑ ཨ་ནེས་བྲག་འཕྲང་ཁ་ནས་ཕྱག་འཚལ་སྔར་བྱས་ཉེས་མཚང་འགྱོད་བཤགས་ཕུལ་
བར་རྗེ་བཙུན་ཡང་དེར་ཕེབས་ཏེ། ཨ་ནེར་ཁྲེལ་འདེབས་ཀྱི་མགུར་བཞེས་ཤིང་། པེ་ཏར་
ཞལ་ཏ་གནང་ནས་གདུང་ཟམ་བཙུགས་ཏེ་འཇལ་འཕྲད་དང་བསྙེན་བཀུར་རྣམས་བཞེས་
ནས་གདམས་པ་གནང་བ་སོགས་ཀྱི་ལོ་རྒྱུས་ཞིབ་པ་<<མི་ལ་རས་པའི་རྣམ་མགུར་>>
མཚོ་སྔོན་ལྕགས་པར་མའི་དེབ་ངོས་ ༡༧༩--༡༨༣ བར་དུ་གསལ་བ་ལྟར་དེ་དུས་པེ་ཏས་
སྙིང་ཚིམ་བཏབ་པའི་བཤད་སྲོལ་ལྟར་ “ཨ་ནེ་འགྲོ་བའི་ཟམ་པ། ཨ་ནེ་རང་གིས་འཛུགས་
དགོས་” ཟེར་བའམ། ཡང་ན་ “ཨ་ནེས་བཙུགས་པའི་ཟམ་པར། ཨ་ནེ་རང་འགྲོ་དགོས་”
ཞེས་པའི་དཔེ་འདི་དག་བྱུང་བར་གྲགས་སོ།།
༣༡ ཨོ་རྟིའི་སྐེད་པ་བཅག་ཡོང་། ཞེས་པ་ནི་བོད་དབུས་ཁུལ་དམངས་ཁྲོད་ཀྱི་
གཏམ་དཔེ་ཞིག་ཏུ་སྣང་། བོང་བུའི་རྟིའུར་ཨོ་རྟིའུ་ཟེར་བ་བོད་ལྗོངས་དབུས་ཁུལ་གྱི་ཡུལ་
སྐད་ཅིག་ཡིན། གཏམ་དཔེ་དེ་ནི་བྱ་བ་གང་ཞིག་ལེགས་སྒྲུབ་ཡོང་བའི་གདེང་ཚོད་དང་ཆ་
རྐྱེན་སོགས་མེད་བཞིན་དུ་དངོས་སུ་གྲུབ་ཟིན་པ་ལྟར་བྱས་ནས་ཞིབ་ཕྲའི་ཁོག་རྩིས་འདི་
འདྲ་དང་། དེ་འདྲ་ཞེས་རྒྱག་མཁན་ལ་འཕྱ་བར་སྤྱོད་པ་ཞིག་ཡིན།།
དེ་ཡང་དམངས་ཁྲོད་ཀྱི་སྒྲུང་གཏམ་འདི་འདྲ་ཞིག་ཐོས་ཏེ། སྔ་དུས་དབུལ་པོ་ཕ་བུ་
གཉིས་ལ་སྒོ་ཕྱུགས་བྱ་དེ་ཕོ་མོ་གཉིས་ལས་གཞན་ཅི་ཡང་མེད། ཕས་བཤད་པར། ངས་
བྱ་མོ་འདིའི་སྒོ་ང་རྣམས་བསགས་ནས་བྱ་ཕྲུག་བསྙལ། དེ་ལས་བྱ་མོ་མང་རབ་ཅིག་ཐོན་
ན་སླར་ཡང་སྒོ་ང་བསྙལ་ཏེ་སྒོ་ང་འབོར་ཆེན་ཚོང་འདུས་སུ་བཙོང་ནས་དངུལ་མང་ཙམ་
གསོག་ཐུབ་ན། བོང་མོ་ཡག་པོ་ཞིག་ཉོ་རྒྱུ་ཡིན། དེ་ལ་ཕ་བོང་རྩེ་གྲ་ཞིག་སྦྱོར་སྤྲད་བྱས་ན་
ཨོ་རྟིའུ་ཡག་པོ་གཅིག་སྐྱེ་ངེས་ཡིན། ཞེས་པའི་ཚིག་མཚམས་དེར་སླེབས་དུས། བུ་ཆུང་
དེས་ཨོ་རྟིའུ་ཡག་པོ་དེ་ལ་ང་བཞོན་རྒྱུ་ཡིན་ཞེས་དགའ་སྤྲོའི་ངང་བཤད་པར། ཕ་རྒན་ཧང་
སངས་ཏེ་སྐད་ཤུགས་དྲག་པོ་དང་བཅས། དེ་འདྲ་བྱས་ན། ཨོ་རྟིའི་སྐེད་པ་བཅག་ཡོང་”
ཟེར་བཞིན་བུ་ལ་འགྲམ་ལྕགས་ཚ་ཐག་གཅོད་ཅིག་གཞུས་པར་གྲགས་པའི་གཏམ་རྒྱུད་དེ་
འདྲ་ཞིག་ལས་ཆད་པ་ཡིན་ནོ།།



མཇུག་བསྡུ་བ།
བོད་མི་རིགས་ཀྱི་དམངས་ཁྲོད་གཏམ་དཔེ་རྒྱ་མཚོ་ལྟ་བུའི་ཁྲོད་ནས་བདག་བློ་ཀུ་ཤའི་རྩེ་
མོས་བླངས་པའི་ཆུ་ཐིགས་ཙམ་ཞིག་གཅེས་བཏུས་བགྱིས་ཐོག །དེ་དག་རིགས་མི་འདྲ་
བ་ལེ་ཚན་ལྔ་ལ་ཕྱེ་སྟེ་གནའ་གཏམ་མི་རེ་ངོ་རེར་ཚིག་གམ་བརྗོད་དོན་གྱི་འགྲེལ་བཤད་
སྟབས་བདེ་རེ་དང་། བེད་སྤྱོད་བྱ་ཡུལ་ལམ་བྱེད་སྟངས་ཀྱི་ཕྱོགས་སྟོན་ཙམ་རེ་ཡང་བྲིས་
པ་མ་ཟད། ད་དུང་བོད་ཀྱི་དམངས་སྒྲུང་དང་། ལོ་རྒྱུས། གཏམ་རྒྱུད་ཀྱི་བཤད་ཚུལ་སོགས་
དང་འབྲེལ་བ་ཡོད་པའི་གཏམ་དཔེ་ཁག་ཅིག་གི་འབྱུང་ཁུངས་དངོས་སམ། ཡང་ན་དེའི་
ཡོང་སྟངས་སོགས་རང་གིས་མཐོང་ཐོས་བྱུང་རིགས་རྣམས་ཀྱང་ཡིག་ཐོག་ཐོག་མའི་
ཕྱོགས་སྒྲིག་གང་ཐུབ་བཅས་བྱས་ཏེ། དམངས་སྲོལ་རིག་གནས་ཀྱི་བྱེ་བྲག་ཐུན་མོང་མ་
ཡིན་པ་འདི་ཉིད་མི་རབས་ནས་མི་རབས་སུ་བརྒྱུད་སྤྲོད་ཀྱི་བྱ་གཞག་འདིའི་ཐད་ལ་སྨན་
པའི་བྱ་བ་ཅུང་ཟད་ཙམ་ཞིག་བྱེད་ཐུབ་ན་ཅི་མ་རུང་སྙམ་པའི་ལྷག་བསམ་བཟང་པོས་ཀུན་
ནས་བསླངས་ཏེ་གཏམ་མཛོད་ཀྱི་དེབ་ཆུང་འདི་ཉིད་བརྩམས་པ་ལགས།།
འོན་ཀྱང་རྩོམ་ཟིན་མཇུག་བསྐྱར་དུ་ཞིབ་བཤེར་བགྱིས་སྐབས་དབྱེ་བ་འབྱེད་
ཕྱོགས་དང་། འགྲེལ་བཤད་རྒྱག་སྟངས་འགའ་ཞིག་སོགས་གང་ཅིའི་ཐད་ལ་ཁོ་བོ་རང་ཉིད་
ཀྱིས་བལྟས་ན་ཡང་ནོར་འཁྲུལ་དང་། ཞན་ཆ། མི་འདང་བ་ཇི་སྙེད་ཅིག་མཐོང་བས་བསམ་
ཐོག་དོན་འཁེལ་འདོད་བློ་ཁེངས་པ་ཞིག་ད་དུང་བྱུང་མི་འདུག །རང་ཉིད་ཀྱི་རེ་བསམ་དེ་
རང་གིས་དོན་ཐོག་ཏུ་སྐྱེལ་མ་ཐུབ་པ་དེ་ལ་བློ་ཕམ་དང་། ཡི་མུག་ཆེན་པོ་ཞིག་སྐྱེས་བྱུང་
ནའང་། ཞིབ་ཏུ་བསམ་སྐབས་ ་དཀའ་བ་སྤྱོད་ཐེངས་གཅིག་ལ་སངས་མི་རྒྱས་” ཟེར་བའི་
དཔེ་ལྟར་བརྩམ་བྱ་ཞིག་ལ་ཆ་མཚོན་ནའང་དེ་ལྟ་བུའི་སྟེས་དབང་སྟབས་ལེགས་ཤིག་ག་
ལ་ཡོང་སྲིད་པ་གཞི་ནས་ངོས་འཛིན་ཐོབ་ཅིང་། རང་གི་ཐོག་མའི་བསམ་བློ་གཏོང་ཕྱོགས་
གས།



356 གཏམ་མཛོད་མེས་པོའི་ཞལ་རྒྱུན།
དེ་ནི་ “ཤེས་བྱས་མུན་རུབ། འདོད་པས་ནམ་ལངས” ཟེར་བའི་དཔེ་ལྟར་གྱུར་འདུག་སྙམ་
ནས་རང་གི་བརྩམ་བྱ་དེ་ལེགས་གྲུབ་ཆ་ཚང་བ་ཞིག་མ་བྱུང་བའི་རྒྱུ་རྐྱེན་ལ་བསམ་ཞིབ་
བགྱིས་པ་ཡིན།།
རྒྱུའི་གཙོ་བོ་ནི་ཁོ་བོ་རང་རྣམ་འབྱེད་ཤེས་རབ་ཀྱི་དབང་པོ་རབ་ཏུ་རྟུལ་བས་བསྟན་
བཅོས་གསར་དུ་རྩོམ་པའི་ཆ་རྐྱེན་མི་འདང་བ་དང་གཅིག །བོད་ཀྱི་གཏམ་དཔེ་རྒྱ་ཆེ་ལ་
གཏིང་ཟབ་པ་འདི་ལྟ་བུར་ད་ཕན་རིགས་དབྱེ་བ་དང་། ཚིག་དོན་འགྲེལ་བཤད། བེད་སྤྱོད་
བྱ་ཡུལ་དང་བྱེད་སྟངས་ལ་སོགས་ཡིག་ཐོག་འཁོད་པའི་དཔེ་གཞི་རིགས་རྩ་བ་ནས་མེད་
པ་དང་གཉིས། རང་ཉིད་བགྲང་བྱ་བཅུ་ཕྲག་བདུན་དང་ཉག་མ་བཞིའི་ཐོག་སོན་སྟབས་
དངོས་པོའི་ཆོས་ཉིད་ལྟར་མིག་དང༌། རྣ་བ། བསམ་བློའི་དབང་ཤེས་སོགས་ཉམས་རྒུད་དུ་
གྱུར་པ་དང་གསུམ། འཕྲལ་གྱི་རྐྱེན་ནི་བདག་རང་འཇིག་རྟེན་འདི་དང་རིང་པོར་མི་ཐོགས་
པ་ཁ་འབྲལ་རྒྱུར་མངོན་དུ་ཕྱོགས་པས་ཚེ་ལྷག་ཨ་བྲའི་གཞུ་གུ་ཙམ་འདིའི་རིང་ལ་བརྩམ་
བྱ་འདི་ཉིད་ཀྱི་མཇུག་སྒྲིལ་ཐུབ་པ་ཞིག་ཨེ་ཡོང་སྙམ་པའི་སེམས་འཚབ་ཀྱིས་དེད་ནས་
ཞིབ་བཤེར་བསྐྱར་བཅོས་ནན་ཏན་བྱ་རྒྱུ་མ་འདང་བ་དང་བཞི་བཅས་ལ་ཐུག་འདུག་སྙམ།།
ནོར་སྐྱོན་གཙོ་བོ་ནི་གཏམ་དཔེ་རིགས་འབྱེད་སྟངས་ཕར་འདྲེས་ཚུར་འདྲེས་མང་
བ་དང༌། ཐ་ན་གཏམ་དཔེ་འགའ་ཤས་རིགས་གང་གི་ཁོངས་སུའང་མི་གཏོགས་པ། ལ་
ལ་འགྲེལ་བཤད་རྒྱག་སྟངས་ཀྱི་དབང་གིས་རིགས་གཉིས་སམ་གསུམ་སོགས་གང་དུ་
འཐེན་རུང་ཆོག་པ་ལྟ་བུ། ལྷག་པར་འགྲེལ་བཤད་འགའ་ཞིག་གནད་དུ་མ་འཁེལ་བ་དང་།
གཏམ་དཔེའི་སྒྱུ་རྩལ་ཡོངས་སུ་རྫོགས་པ་མཚོན་མ་ཐུབ་པ། འགྲེལ་བཤད་དམ་དཔེར་
བརྗོད་བྱས་རིགས་ཕྱོགས་རེ་བའི་རང་བཞིན་ཤས་ཆེ་བ་ལ་སོགས་པ་དེ་དང་དེ་འདྲའི་ནོར་
འཁྲུལ་དང་ཞན་ཆ་མི་ཉུང་བ་ཞིག་མཐོང་ཞིང་། དེ་དག་གི་ཁྲོད་ནས་རང་ནུས་ཀྱིས་ཆད་
མཐུད་དང་ཡོ་སྲོང་ཐུབ་རིགས་རྣམས་ “བོང་བུའི་ནང་ཆ་ཁྲོམ་ལ་མ་བཏོན་གོང་” དུ་ “ཞི་
མིའི་གཅིན་པར་ཐལ་བ་འགེབས་” པའི་དཔེ་བཞིན་རང་གི་སྙན་གྲགས་ལ་གནོད་པ་ཕོག་



མཇུག་བསྡུ་བ། 357
དོགས་ཀྱིས་བཟོ་ཙམ་བཅོས་ཙམ་བྱས་ཏེ་ཤུལ་ངན་མི་མངོན་པར་བྱ་བའི་ཐབས་ལམ་དེ་
ཡང་རྨོངས་རྒན་བདག་འདྲ་བར་དགོས་པ་ཆེ་རིགས་མ་མཐོང་བ་མ་ཟད། མ་འོངས་པའི་
བློ་གསལ་རྣམས་ལ་བློ་སྐྱེད་གསར་པ་ཐོན་རྒྱུར་ཡང་ཕན་པ་མ་མཆིས་པར་བརྟེན། ཐེངས་
འདིར་ཁོ་བོ་རང་གིས་རྩོམ་སྒྲིག་ཐོག་མ་བྱེད་རིང་མ་རྟོགས་པ་དང་ལོག་པར་རྟོག་པ། རང་
སྣང་བདེན་རློམས་དང་ཧོལ་རྒྱུགས་གྱ་ཚོམ་ལ་བརྟེན་པ། ནན་ཏན་གྱིས་ཞིབ་བཤེར་དང་
བསྐྱར་བཅོས་བྱ་རྒྱུ་མ་འདང་བ་སོགས་ལ་བརྟེན་ནས་ནོར་འཁྲུལ་དང་མ་འགྲིག་པ་ཡོངས་
རྫོགས་ཐོག་མའི་གཏན་འབེབས་ཇི་མ་ཇི་བཞིན་རང་བབས་སུ་བཞག་ཐོག ། ཁོ་བོ་རང་
གིས་ཤེས་ཚོད་ཀྱི་ཁྲོད་ནས་བསྐྱར་བཅོས་དགོས་རིགས་ཅུང་གལ་ཆེ་བ་རྣམས་མ་དེབ་ཀྱི་
གཏམ་དཔེ་སོ་སོའི་འགོར་རྟགས་ * འདི་འདྲ་བ་རེ་བཏབ་སྟེ་ཀློག་པ་པོ་རྣམས་ལ་རིགས་
ཕྱེ་ནོར་རམ་ཡང་ན་འགྲེལ་བཤད་གང་རུང་ལ་ནོར་འཁྲུལ་ཤོར་ཡོད་པའི་སྔོན་བརྡ་ཞིག་
བཀོད་ཡོད་ཅིང་། དེ་དག་སོ་སོའི་ནོར་བཅོས་སམ་ཡང་ན་གསལ་བཤད་བསྐྱར་མ་རྣམས་
མ་དེབ་ཀྱི་གོ་རིམ་གཞིར་བཟུང་བསྒྲིགས་པའི་ <<གཏམ་མཛོད་ཀྱི་གཡའ་སེལ་>> བྱ་
བའི་རང་མཚང་རང་འདོན་གྱི་བརྗེད་བྱང་ཞིག་དེབ་ཐེར་འདི་རང་གི་གཤམ་སྡེབས་སྦྱོར་དུ་
འགོད་རྒྱུ་ཡིན།།
དེ་ལྟར་བྱས་ན་ཡས་མས་བསྡུར་ནས་དཔྱད་ཞིབ་བྱེད་པ་བརྒྱུད་གང་ཞིག་ནོར་བ་
ཡིན་པ་དང་། ཇི་ལྟར་ནོར་བ། ནོར་བའི་རྒྱུ་མཚན་ཅི་ཡིན་སོགས་ཚང་མས་གསལ་རྟོགས་
ཐུབ་རྒྱུ་མ་ཟད། དཔྱད་བསྡུར་དང་དབྱེ་ཞིབ་ཀྱི་བྱ་རིམ་ནང་དོན་གཉེར་ཅན་ཚོས་བདག་
གིས་མ་ཤེས་མ་རིག་པ་སྟེ་དཔེར་ན། བོད་ཀྱི་གཏམ་དཔེའི་རིགས་འབྱེད་ཐབས་དེ་བས་
ཡང་དག་ལ་དོན་དངོས་དང་མཐུན་པ་ཇི་སྙེད་ཅིག་འཚོལ་རྙེད་ཐུབ་པ་དང་། ཁོ་བོས་བྱས་
པའི་ཚིག་དོན་གྱི་འགྲེལ་བཤད་དམ་བེད་སྤྱོད་བྱེད་སྟངས་སྐོར་སོགས་ཕལ་མོ་ཆེར་མ་
འགྲིག་མ་འཐུས་པའི་སྐྱོན་ཆ་ཇི་ལྟ་ཇི་སྙེད་ཅིག་མཆིས་རིགས་སེལ་ཐུབ་པ་ནི་གདོན་མི་
ཟ་ཞིང་། དེ་བས་ལྷག་པར་དུ་གལ་ཆེ་བ་ཞིག་ནི་གོམ་པ་རིམ་བགྲོད་ཀྱིས་རྒྱ་ཆེ་ལ་གཏིང་
，



དཔག་དཀའ་བའི་བོད་དམངས་ཁྲོད་དུ་ཁྱབ་པའི་གནའ་བོའི་གཏམ་དཔེ་ཁྲི་འབུམ་དུ་མ་
གཅིག་ཏུ་འདུ་བ་དང་། དེ་དག་གི་མ་ཚང་བ་མེད་པའི་གོ་དོན་ཟབ་མོ་རྣམས་དང་ཡང་རྩེར་
སོན་པའི་སྒྱུ་རྩལ་གྱི་ཁོ་ལག་ཡོངས་རྫོགས་བདག་གིར་ཁོང་དུ་ཆུད་ཅིང་། གཞན་ལ་སྤེལ་
ནུས་པའི་ཕུལ་བྱུང་གི་ཆེད་ལས་མཁས་ཅན་དུ་མ་ཐོན་ཏེ་དམངས་ཁྲོད་ཀྱི་གཏམ་ཚོགས་
རིག་གནས་འདིའི་བང་མཛོད་ཆེན་པོའི་སྒོ་འཕར་ཡངས་པོར་འབྱེད་པའི་ཤེས་རིག་གསེར་
གྱི་ལྡེ་མིག་ཅིག་དངོས་འབྲེལ་རྙེད་ནས། མཐར་ཐུག་ཡངས་པའི་ས་ཆེན་པོའི་འགྲོ་བ་མིའི་
རིགས་ཀྱི་ཤེས་རིག་གི་རྒྱ་མཚོ་ཆེན་པོར་དལ་འབབ་ཀྱི་ཀླུང་རྒྱུན་གསར་པ་ཞིག་འཛམ་
གླིང་ཀུན་ཏུ་ཁྱབ་སྤེལ་ཐུབ་པའི་རེ་བ་དང་སྨོན་འདུན་བཟང་པོ་ཞུ་བ་ལགས་སོ།།



གཏམ་མཛོད་ལ་བསྐྱར་ཞིབ་བགྱིས་པའི་
གཡའ་སེལ།
གོང་དུ་བརྩམས་མཇུག་བསྒྲིལ་མ་ཐག་པའི་གཏམ་མཛོད་དེབ་ཐེར་དེའི་ནང་བདག་ཉིད་
རྩོམ་པ་པོའི་ཡོན་ཚད་ཀྱིས་མ་སྙོབ་པ་སྤྱི་དང་། བྱེ་བྲག་རང་སྣང་ཧོལ་རྒྱུགས་ཀྱི་དབང་
དུ་སོང་ནས་དགོས་ངེས་ཀྱི་བསམ་ཞིབ་ནན་ཏན་མ་བགྱིས་པ། འཚབ་འཚུབ་སླ་བཅོས་
དང་མགྱོགས་ཙམ་ཚར་གང་བཟང་བྱས་པ་སོགས་མདོར་ན་རྩོམ་པ་པོ་ཞིག་ལ་མ་མཐར་
ཡང་ཡོད་དགོས་པའི་ཚུལ་ལྡན་གྱི་བསམ་བློའི་སྤྱོད་ཚུལ་བཟང་པོ་མ་ཚང་བ་ལ་བརྟེན་ནས་
སྐྱོན་དང་ནོར་འཁྲུལ་མི་ཉུང་བ་ཞིག་ཤོར་འདུག་པ་རང་གིས་ད་ལྟ་ཤེས་ཚོར་ཐུབ་པ་རྣམས་
ཀྱི་ཁྲོད་ནས། ཅུང་ཟད་གལ་གནད་ཆེ་བ་ཁག་ཅིག་མི་འཆབ་མི་སྦེད་པར་རྒྱ་ཆེའི་གཟིགས་
པ་པོ་དག་གི་སྤྱན་སྔར་བཟོད་གསོལ་ཞུ་བ་དང་སྦྲགས་རང་མཚང་རང་འདོན་གྱིས་བསྐྱར་
བཅོས་གསལ་བཤད་ཞུ་རྒྱུའི་རྩ་བའི་གོ་རིམ་མ་དེབ་ཀྱི་སྔ་རྟིང་གཞིར་བཟུང་རྒྱུ་དང་། འོན་
ཀྱང་ནང་དོན་གཅིག་མཚུངས་ཀྱི་རིགས་སྡེབས་གཅིག་ཏུ་བསྒྲིགས་ཏེ་སླར་ཡང་ཞིབ་
འཇུག་གི་དཔྱད་གཞིར་འབུལ་རྒྱུ་ཡིན།།
དང་པོ། གཏམ་དཔེ་རིགས་མི་འདྲ་བ་ལྔ་ལ་ཕྱེ་བ་དེ་ནི་རེ་ཞིག་བདག་རང་གི་ཐོག་
མའི་རིག་དཔྱད་དཔེ་སྟོན་ཙམ་ལས།་དེ་ལ་ལུང་རིགས་ཀྱི་རྒྱབ་བརྟེན་ཁུངས་འཕེལ་བ་
ཞིག་ཕར་བཞག །ཚིག་སྦྱོར་གྱི་དབྱེ་བ་ཙམ་ལའང་བསམ་ཞིབ་ཅུང་ཆ་ཚང་བ་བྱེད་ཐུབ་མི་
འདུག་པ་བཅས་ལ་བརྟེན་མ་འགྲིག་ས་དང་མ་མཐུན་ས་ཇི་སྙེད་ཅིག་ཆགས་པ་ནི་གོར་མ་
ཆག་སྟེ། འདིར་དཔེ་མཚོན་རང་བཞིན་ལྡན་པ་འགའ་ཞིག་ཞུ་རྒྱུར།



360 གཏམ་མཛོད་མེས་པོའི་ཞལ་རྒྱུན།
༡ ད་ལྟ་གསར་དུ་དྲན་པ་ལ་མཚོན་རུང་དཔེར་ན། ཀ་བ་བཞིན་དུ་དྲང་དགོས། ཀ་
རྡོ་བཞིན་དུ་བརྟན་དགོས། ཞེས་ཚད་ལྡན་གྱི་མིའི་མཚན་ཉིད་ཚང་དགོས་པར་སྟོན་པའི་
གཏམ་དཔེ་འདིར་དཔེ་དང་དོན་གཉིས་ཀ་ཡོད་ལ། དེ་ཡང་མཚུངས་པ་གསལ་བྱེད་ཀྱི་སྒྲས་
དངོས་སུ་ཟིན་ཅིང་། མཚུངས་ཆོས་དྲང་བ་དང་བརྟན་པ་དངོས་སུ་བསྟན་པས་ <<སྙན་
གཞུང་>> གི་དབང་དུ་བྱས་ན་ “ཆོས་དཔེ” ལྟ་བུ་འདི་གྲས་གོང་དུ་ཁོ་བོས་ཕྱེ་བའི་གཏམ་
དཔེ་རིགས་ལྔ་པོ་གང་གི་ཁོངས་སུ་ཡང་འཇུག་དཀའ་བས་རིགས་གསར་པ་ཞིག་འབྱེད་
དགོས་པར་སྣང་། འོན་ཀྱང་བདག་གིས་གོང་གསལ་ལེ་ཚན་བཞི་པའི་ཨང་གྲངས་ ༣༠
པར། ཁ་ཁུ་བྱུག་བཞིན་དུ་སྙན། ཁོག་གཞུ་མོ་བཞིན་དུ་འཁྱོག ཅེས་པ་དང༌། ཡང་ལེ་ཚན་
དེ་རང་གི་ཨང་གྲངས་ ༧༠ པར་ གྱོད་མགོ་རི་ལས་ཆེ། གྱོད་གཞུག་ཆུ་ལས་རིང་། ཞེས་
པ༑ དེ་བཞིན་ལེ་ཚན་དེའི་ཨང་གྲངས་ ༡༠༢ པར། ངན་པ་རྒྱགས་ན་ཤིང་ལས་རྩུབ། བཟང་
པོ་རྒུད་པ་དར་ལས་འཇམ། ཞེས་པ་བཅས་བཅུག་འདུག་པ་གོང་གི་ “ཆོས་དཔེ” ལྟ་བུའི་
རིགས་སུ་གཏོགས་ན་ཡང་ལེ་ཚན་དེའི་ཁོངས་སུ་བྲིས་པ་ནི་རྦད་དེ་ནོར་ཡོད། ལེ་ཚན་
བཞི་པའི་མཚན་ཉིད་བརྗོད་སྐབས། “དཔེ་སོགས་འཁྱོག་བརྗོད་ཀྱིས་མ་བསླད་པར་ཕུལ་
དུ་བྱུང་བའི་ཚིག་སྦྱོར་གྱིས་བརྗོད་དོན་ཐད་ཀར་སྟོན་པ་” ཞེས་བསྟན་བཞིན་དུ་མཚུངས་
གསལ་གྱི་སྒྲས་ཟིན་པའི་དཔེ་རྒྱན་མཚུངས་ཆོས་ཀྱང་དངོས་སུ་བསྟན་པའི་གཏམ་དཔེ་
འདི་འདྲ་བ་ཐད་བརྗོད་ཀྱི་གྲས་སུ་ཕྱེ་བ་འདི་ཐོག་ནས་རྨོངས་རྒན་ཁོ་བོའི་ཟིར་ཐོམ་གྱི་ཚད་
གཞི་ཅི་འདྲ་ཞིག་ལ་ལྷུངས་ཡོད་པ་གསལ་པོ་མཚོན་མི་འདུག་གམ།།
༢ དེ་བཞིན་ཡང་གསར་དུ་དྲན་པ་ཞིག་ལ། དབྱར་ཕ་མ་འདྲ་བ་དེ་འཇབ་ནས་ཡོང་།
དགུན་དགྲ་བོ་འདྲ་བ་དེ་མཆོངས་ནས་འོངས། ཞེས་ནམ་ཟླའི་རྗེ་མཚམས་ལ་སྦྱར་ནས་
བཤད་པའི་གཏམ་དཔེ་མཚུངས་པ་གསལ་བྱེད་ཀྱི་སྒྲས་ཟིན་ཀྱང་། དཔེ་དོན་གྱི་དངོས་པོ་
ཙམ་བཀོད་པའི་ཤུགས་ལས། མཚུངས་ཆོས་དྲོ་སྐྱིད་དང་གྲང་ཟུག་གིས་གཙེས་པ་སོགས་
དངོས་སུ་མ་བསྟན་ནའང་འདྲ་བར་བསྟན་པ་ <<སྙན་གཞུང་>> ལུགས་ལྟར་བྱས་ན་



གཏམ་མཛོད་ལ་བསྐྱར་ཞིབ་བགྱིས་པའི་གཡའ་སེལ། 361
དངོས་དཔེ་ལྟ་བུའི་རིགས་འདི་གྲས་ཀྱང་ལེ་ཚན་ལྔ་གང་གི་ཁོངས་སུའང་འཇུག་དཀའ་
མོད། འོན་ཀྱང་བདག་གིས་ལེ་ཚན་བཞི་པའི་ཨང་གྲངས་ ༤༨ པར། ཁས་མེ་འདྲ་བླངས།
ཐེབས་ཆུ་འདྲ་བཅག ཟེར་བ་དང་། ཡང་ལེ་ཚན་དེ་རང་གི་ཨང་གྲངས་ ༢༣༧ པར། མི་
སྐྱོན་གྲམ་པའི་རྡོ་འདྲ། རང་སྐྱོན་རི་བོང་རྭ་འདྲ། ཞེས་པ་ལྟ་བུ་འདི་རིགས་ཀྱང་བརྗོད་དོན་
ཐད་ཀར་སྟོན་པའི་གཏམ་དཔེའི་གྲངས་སུ་བགྲངས་པ་རྒད་པོའི་ཀླད་པ་ཟོ་ཆུན་མཁྱུད་མོ་
ལྟར་འཁོར་བ་འདི་རིགས་ཀྱང་སླད་ཕྱིན་དཔྱད་ཞིབ་ཀྱིས་ཁ་སྐོང་དང་གསབ་སྣོན་གནང་
འོས་མང་པོ་ཡོད་པའི་དཔེ་མཚོན་ཙམ་ལགས་སོ།།
གཉིས་པ། གཏམ་དཔེ་སྣ་རིགས་ལྔ་ལ་ཕྱེ་ཁུལ་བྱས་པ་དེ་རང་གི་ནང་གསེས་སུའང་
ཕར་འདྲེས་ཚུར་འདྲེས་ཀྱི་ནོར་འཁྲུལ་མི་ཉུང་བ་ཞིག་བྱུང་འདུག་པ་ཚང་མ་བརྗོད་ཀྱིས་མི་
ལངས་ཀྱང་། དཔེ་མཚོན་འགའ་ཞིག་ཙམ་དྲངས་པར། །
༡ ལེ་ཚན་གཉིས་པའི་མཚན་ཉིད་བརྗོད་པའི་ནང་། “བོད་གནའ་རབས་པས་དཔེ་
མང་དྲངས་ནས་དོན་གཅིག་མཚོན་པར་བྱེད་པའི་རྩོམ་སྲོལ་གྱི་རྒྱུན་ལྟར། དཔེ་ཉིས་བརྩེག་
གིས་དོན་གཅིག་མཚོན་པར་བྱེད་པའི་གཏམ་དཔེའི་གྲས་ཞེས་བདག་རང་གིས་བཟོས་
པའི་གཏན་འབེབས་གསལ་པོ་བྱས་ཡོད་ཀྱང་། ལེ་ཚན་དེའི་ཨང་གྲངས་ ༡༧ པར། འཁར་
རྔ་ཕྱི་ནས་རྡུང་། དྲིལ་བུ་ནང་ནས་དཀྲོལ། ཞེས་བཅུག་པ་དེ་ནི་གཅིག་ཕྱི་ནས་རྡུང་བ་དང་
།
གཅིག་ནང་ནས་རྡུང་བ་གཉིས་མི་འདྲ་བས་ན་གོ་དོན་ཡང་གཅིག་རང་མཚོན་པ་ཡོང་མི་
སྲིད་པར། སྤྱི་ཚོགས་རྙིང་པའི་ནང་ཞིང་བྲན་དབུལ་ཕོངས་ཁྱིམ་ཚང་གི་པ་ཕ་ནི་ཕྱི་ནས་
ཁྲལ་དང་འུ་ལག་གིས་རྡུང་ཞིང་། ཨ་མ་ནི་བཟའ་རྒྱུ་འཐུང་རྒྱུ་མེད་པས་བུ་ཕྲུག་ཆུང་ཆུང་
ཚོའི་འཁྱགས་ལྟོགས་ཀྱི་ངུ་འབོད་དྲག་པོས་ནང་ནས་རྡུང་སྟེ་བཟོད་གླགས་མེད་ཅེས་པ་ལྟ་
བུར་སྤྱོད་འོས་པར་མཐོང་བ་དང་། དེ་བཞིན་ལེ་ཚན་དེ་རང་གི་ཨ་གྲངས་ ༡༣༦ པར། རི་
སྨུག་པས་བཟུང་བ་ཉིལ་བར་བསམ། སྟག་བསིལ་ཉལ་བརྒྱབ་པ་ཤི་བར་སྙམ། ཞེས་པའི་
འགྲེལ་པར་ཡང་། “ཉེན་དོགས་གང་ཡང་མི་དགོས་པར་བློ་གཡེང་ཆེན་པོ་བྱེད་པ་དང་་་་



362 གཏམ་མཛོད་མེས་པོའི་ཞལ་རྒྱུན།
དངོས་འབྲེལ་གྱི་ཉེན་ཁ་དྲག་པོ་ཡོད་སར་ལྷོད་གཡེང་གི་རྣམ་འགྱུར་འཛིན་གྱི་འདུག་ཟེར་
བ་ལྟ་བུར་སྤྱོད་པའོ” ཞེས་འཁོད་པས་རྩ་འགྲེལ་གང་གི་ཐད་ནས་ཀྱང་དཔེ་ཉིས་རྩེག་གིས་
དོན་གཅིག་མཚོན་པར་བྱེད་པའི་མཚན་ཉིད་དང་ཡོངས་སུ་འགལ་བས་འདི་རིགས་ལེ་
ཚན་དང་པོའི་ཁོངས་སྤོ་དགོས་པ་སོགས་དེ་ལྟ་བུ་ད་དུང་ཡོད་སྲིད་པར་དཔྱད་ཞིབ་གནང་
རྒྱུའི་སྙན་བསྐུལ་གྱི་ཚུལ་དུ་བྲིས།།
༢ འཁྲུལ་གཞི་མང་བ་ཞིག་ནི་ལེ་ཚན་བཞི་པའི་ནང་བྱུང་འདུག་སྙམ་པ་དཔེར་ན་ལེ་
ཚན་དེའི་ཨང་གྲངས་ ༦༡ པར། མཁས་པ་མཁས་པར་སྡང་། འབྱོན་མ་འབྱོན་མར་སྡང་།
ཞེས་པ་དང་། ཨང་གྲངས་ ༦༢ པར། མཁས་པས་མཁས་བ་ཐོས། དབའ་བོས་དཔའ་བོ་
ཐོས། ཞེས་པ། ལེ་ཚན་དེ་རང་གི་ཨང་གྲངས་ ༩༤ པར། རྒྱལ་བོ་རྒྱལ་གཞིས་བཞག་ནས་
འགྲོ། སྤྲང་པོ་བེར་ཀ་བཞག་ནས་འགྲོ། ཞེས་པ། ཡང་ལེ་ཚན་དེའི་ཨང་གྲངས་ ༡༡༨ པར།
ཆུ་ཁར་མཉན་པས་གང་བཤད། ལ་ཁར་ཇག་པས་གང་བཤད། ཅེས་པ། ཡང་དེ་གའི་ཨང་
གྲངས་ ༡༥༧ པར། སྟོད་གངས་རི་ཉི་མས་མི་བཞུ། བྱ་རྨ་བྱ་དུག་གིས་མི་འཆི། ཞེས་པ།
དེ་བཞིན་ཨང་གྲངས་ ༣༣༡ པར། རི་མཐོ་ན་ཁ་བ་དབྱར་ཡང་འབབ། ཀླུང་དམའ་ན་ལྗང་
བ་དགུན་ཡང་སྐྱེ། ཟེར་བ་བཅས་འདི་དག་ཞིབ་ཏུ་དཔྱོད་སྐབས་ཐད་བརྗོད་ཀྱི་ཁོངས་སུ་
འགོད་པའི་འོས་བབ་མ་ཆེ་ཞིང་། དེ་བས་ལེ་ཚན་གཉིས་པ་དཔེ་ཉིས་རྩེག་གིས་དོན་གཅིག་
སྟོན་པའི་གྲས་སུ་བཀོད་ན་རྒྱུ་མཚན་ལྡན་པར་མཐོང་སྟེ་དཔེར་ན་དེ་ཡང་རིམ་པ་བཞིན་
ཨང་གྲངས་ ༦༡ པའི་འགྲེལ་པར་དཔེ་ཉིས་རྩེག་འདིས་རིམ་གྲས་སམ། ལས་རིགས་
མཚུངས་པ་རྣམས་ནང་ཁུལ་དུ་ཕན་ཚུན་གཅིག་གིས་གཅིག་ལ་ཞེ་སྡང་དང་། ཕྲག་དོག་
གཞན་ལས་ཆེ་ཟེར་བ་ལྟ་བུར་སྤྱོད་པ་དང་།
ཡང་ཨང་ ༦༢ པའི་འགྲེལ་པར་རང་ཉིད་གང་དང་གང་ལ་དགའ་ཞིང་བྱང་ཆུབ་
པའི་ལས་རིགས་དེའི་མི་སྣས་ལས་རིགས་དེ་དང་དེའི་ནང་གི་གྲགས་ཅན་ཤེས་ཤིང་ཆ་
རྒྱུས་ལྡན་པ་ཡིན་ཟེར་བ་ལྟ་བུར་སྤྱོད་ཅིང་། ཨང་ ༩༤ པའི་འགྲེལ་པར། འགྲོ་བ་མིའི་



གཏམ་མཛོད་ལ་བསྐྱར་ཞིབ་བགྱིས་པའི་གཡའ་སེལ། 363
རིགས་ཡོངས་རྫོགས་འབྱོར་སྟོབས་དང་། དབང་ཐང་། སྙན་གྲགས་སོགས་ཆེ་ཆུང་ལ་
མ་ལྟོས་པར་མཐའ་དག་འཆི་བའི་དུས་སུ་ཡོད་ཚད་ཤུལ་དུ་བཞག་སྟེ་འགྲོ་བ་ལ་ཁྱད་པར་
མེད་ཟེར་བ་ལྟ་བུར་སྤྱོད་པ་ཡིན། ཨང་ ༡༡༨ པའི་འགྲེལ་པར་དཔེ་ཉིས་རྩེག་འདིས་རང་
རང་ལ་དམིགས་བསལ་སྒེར་གཅོད་ཀྱི་ཁྱད་དབང་ཡོད་པའི་ས་ཆར་དབང་བདག་ཁོ་རང་
གིས་གང་ཞིག་བཤད་པ་དེ་དང་ལེན་མི་བྱེད་ཀ་མེད་ཟེར་བ་ལྟ་བུར་སྤྱོད་པ། དེ་བཞིན་ཨང་
གྲངས་ ༡༥༧ པར་འགྲེལ་བཤད། སྤྱིར་བཏང་དུ་འབྱུང་མི་སྲིད་པའི་བྱ་དངོས་དེ་འདྲ་བའི་
རིགས་ལ་དགོས་མེད་ཀྱི་སེམས་ནད་དང་དངངས་སྐྲག་བྱ་དགོས་དོན་མེད་ཟེར་བ་ལྟ་བུར་
སྤྱོད་པ། ལེ་ཚན་བཞི་པ་དེ་རང་གི་ཨང་གྲངས་ ༣༣༡ པའི་འགྲེལ་པ་ལ་དཔེ་ཉིས་རྩེག་
འདིས་ཕྱི་རོལ་ཡུལ་གྱི་དངོས་པོའི་རྒྱུ་རྐྱེན་དམིགས་བསལ་ཅན་འཛོམས་པ་ལ་བརྟེན་ནས་
གཞན་ན་མེད་པའི་འབྲས་བུ་ངོ་མཚར་དང་ལྡན་པ་འབྱུང་སྲིད་པ་ལ་ཡ་མཚན་རྒྱུ་ཅི་ཡང་
མེད་ཟེར་བ་ལྟ་བུར་སྤྱོད་པ་ཡིན་ཞེས་བྱ་བ་ལ་སོགས་པའི་དོན་འགྲེལ་བསྐྱར་བཅོས་དང་
འབྲེལ་ལེ་ཚན་གཉིས་པའི་ཁོངས་སུ་གནས་སྤོ་བགྱིས་ན་ལེགས་པར་སྙམ།།
༣ ད་དུང་ལེ་ཚན་བཞི་པ་དེའི་ཁྲོད་ནས་གཏམ་དཔེ་འགའ་ཞིག་ནི་ཐད་ཀར་བརྗོད་
པའི་རང་བཞིན་ལས་དཔེ་དོན་ཟུང་འབྲེལ་གྱི་མཚན་ཉིད་དང་མཐུན་ཆེ་བ་འདྲ་བས་ན་ལེ་
ཚན་ལྔ་པའི་ཁོངས་སུ་སྤོ་དགོས་པ་འདུག །དཔེར་ན་ལེ་ཚན་བཞི་པའི་ཨང་གྲངས་ ༢༡༩
པར་ བུ་བར་བ་དང་། ཞིང་ཐ་ཞིང་། ཟེར་བ་དེའི་འགྲེལ་པར། དཔེ་ས་ཞིང་ནང་ནས་ཐ་
ཞིང་ལ་སོ་ནམ་འདེབས་གཡོག་དང་བདག་གཉེར་གང་ཅིའི་ཐད་ཤུགས་མ་ཐུབ་ཀྱིས་ལྷོད་
གཡེང་དུ་འགྱུར་འགྲོ་བ་ལྟར། དོན་བུ་བར་པ་ལའང་བུ་རྒན་པ་དང་འདྲ་བའི་གཙིགས་
མཐོང་མི་ཐོབ་ལ། ཡང་བུ་ཐ་ཆུང་དང་འདྲ་བའི་གཅེས་སྐྱོང་ཡང་མི་ཡོང་བས་མཐོང་ཆུང་ལྟ་
བུ་ཞིག་རང་ཤུགས་སུ་འབྱུང་ཞེས་སྤྱི་ཚོགས་ཀྱི་སྣང་ཚུལ་ལ་སྡོམ་ཚིག་བཞག་པའོ་ཞེས་
དང་། ཡང་ལེ་ཚན་དེ་རང་གི་ཨང་གྲངས་ ༢༤༡ པར། མི་ངན་པའི་དྲི་མ། ཤིང་རློན་པའི་
དུ་བ། ཞེས་པ་དེའི་འགྲེལ་པར། དཔེ་ཤིང་རློན་པ་མེ་ལ་བུད་ན་དུ་བ་རྒྱུན་མི་འཆད་པར་



364 གཏམ་མཛོད་མེས་པོའི་ཞལ་རྒྱུན།
ཐུལ་བ་བཞིན་དུ། དོན་མི་རྒུ་སྤྱོད་མཁན་གྱི་མིང་གྲགས་པ་ངན་པའི་དྲི་མ་དེ་དུས་ནམ་ཡང་
སེལ་མི་ཐུབ་ཅེས་དཔེ་དོན་སྦྱར་ཏེ་ཞབས་འདྲེན་གྱི་སྤྱོད་ངན་རིགས་རྩ་བ་ནས་བྱ་མི་རུང་
བར་གདམས་པའོ་ཞེས་པ། ཡང་ལེ་ཚན་དེའི་ཨང་གྲངས་ ༣༥༦ པར། སེར་སྣ་ཅན་ལ་
སྤུན་མི་འཁོར། གཡོ་སྒྱུ་ཅན་ལ་གྲོགས་མི་འཁོར། ཟེར་བའི་འགྲེལ་པ་ལའང་། དཔེ་མི་གཡོ་
སྒྱུ་ཁོ་ན་སྤྱད་དེ་མགོ་སྐོར་གཏོང་མཁན་ལ་མཐའ་མ་མི་སུ་ཡང་འཁོར་མི་སྲིད་པ་བཞིན་
དུ༑ དོན་རྒྱུ་ནོར་ཁོ་ནར་སྐམ་ཆགས་ཆེ་དྲགས་པའི་མི་ལ་མཐར་ཐུག་རང་ཉིད་ཀྱི་སྤུན་ཉེ་
འབྲེལ་སུ་ཡང་འཁོར་མཁན་ཡོང་མི་སྲིད་ཅེས་དཔེ་དོན་སྦྱར་ནས་རྒྱུ་ནོར་འབའ་ཞིག་ལས་
བསམ་རྒྱུ་མེད་པའི་ཐ་ཤལ་གྱི་སྤྱོད་ཚུལ་དེ་རིགས་བྱ་མི་ཉན་པར་བསྟན་པའོ་ཞེས་བྱ་བ་ལ་
སོགས་སུ་བསྐྱར་བཅོས་དང་འབྲེལ་ལེ་ཚན་ལྔ་པ་དཔེ་དོན་ཟུང་སྦྲེལ་གྱི་སྒོ་ནས་དོན་སྟོན་
པའི་ཁོངས་སུ་སྤོ་བསྒྱུར་བྱས་ན་སྙམ་པའི་དཔྱད་གཞི་ཙམ་མོ།།
༤ དེ་མིན་ལེ་ཚན་གཞན་གྱི་ནང་དུའང་དབྱེ་བ་འབྱེད་ནོར་དེ་རིགས་མེད་པ་མ་ཡིན་
ཏེ༑ ལེ་ཚན་ལྔ་པར་མཚོན་ན་དེའི་ཨང་གྲངས་ ༣༥ པར། རྒྱལ་བོ་ཆགས་པའི་རྟེན་དང་།
ཐེའུ་རང་འཁོར་བའི་ཡོས། ཞེས་པ་དེ་ཁོ་བོས་གཅིག་དཔེ་དང་གཅིག་དོན་དུ་འགྲེལ་ནས་
དཔེ་དོན་ཟུང་འབྲེལ་གྱི་ཁོངས་སུ་སྒྲིག་པ་དེ་ནོར་འདུག །ཆེས་གནའ་དུས་ཀྱི་གཏམ་དཔེ་
འདིར་རྒྱལ་པོ་ཟེར་བ་ནི་ལྷ་སྲིན་དྲེགས་པ་སྡེ་བརྒྱད་ཀྱི་ནང་གསེས་རྒྱལ་པོ་ཞེས་པ་དེར་
གོ་དགོས་པའི་རྒྱལ་བཙན་སོགས་ཆགས་པར་རྟེན་མཁར་དང་། བོན་ལུགས་ནས་བཤད་
པའི་ཐེའུ་རང་ཟེར་བའི་འདྲེ་རིགས་དེ་འཁོར་བ་ལ་ཡོས་ཁྲ་སྟེ་ནས་འབྲུ་རྔོད་མ་གཏོར་
དགོས་ཞེས་དཔེ་ཉིས་རྩེག་གིས་བྱ་དངོས་ཚང་མར་རང་རང་ལ་འཛོམས་དགོས་པའི་ཆ་
རྐྱེན་རེ་ཡོད་པ་སྟེ། དཔེར་ན་ས་ཞིང་དང་སྒོ་ཕྱུགས་མེད་ན་ཞིང་པ་རྣམས་ཆགས་མེད་
ཅེས་པ་ལྟ་བུར་སྤྱད་ན་ཆོག་ཅེས་འགྲེལ་པར་བསྐྱར་བཅོས་དང་། ཡང་ལེ་ཚན་ལྔ་པའི་
ཨང་གྲངས་ ༡༠༢ པར། དབྱར་དྲུག་པའི་ཤ་ཐོས་རྭ་ལ་འཛེམས། དགུན་བཅུ་པའི་ཝ་མོས་
གྲ་ལ་འཛེམས། ཟེར་བ་འདི་གཉིས་ཀ་དཔེ་ཡིན་སྟབས་ཁོ་བོས་འཇུག་ཡུལ་རྦད་དེ་ནོར་



གཏམ་མཛོད་ལ་བསྐྱར་ཞིབ་བགྱིས་པའི་གཡའ་སེལ། 365
འདུག་པས་རྩ་འགྲེལ་ཆ་ཚང་བཅས་གཏམ་དཔེ་འདི་གཉིས་ལེ་ཚན་གཉིས་པ་དཔེ་ཉིས་
རྩེག་གིས་དོན་གཅིག་སྟོན་པའི་ཁོངས་སུ་སྤོས་ན་ལེགས་འདྲ་མཐོང་། གཞན་ཡང་ལེ་ཚན་
ལྔ་པ་དེ་རང་གི་ཨང་གྲངས་ ༡༡ པར། ཁ་ཤོར་ན་ཕྱིར་འཐེན་བྱེད་ཐབས་མེད། ལམ་ནོར་
ན་ཕྱིར་ལོག་བྱེད་ས་ཡོད། ཅེས་པ་དེ་ནི་ཡོད་དང་མེད་ཟེར་བ་གཉིས་རྒྱབ་འགལ་ལ་བརྟེན་
དཔེ་དོན་ཟུང་དུ་འབྲེལ་ཐབས་མེད་པས་འགྲེལ་པར་བསྐྱར་བཅོས་ཕྲན་བུ་དང་བཅས་ལེ་
ཚན་བཞི་པ་ཐད་བརྗོད་ཀྱི་ཁོངས་སུ་སྤོས་ན་སྙམ་པ་མ་ཟད། ད་དུང་ལེ་ཚན་ལྔ་པའི་ཨང་
གྲངས་ ར༣ པར། ནང་ཁུལ་ཚོང་མ་རྒྱག །དཔོན་གཡོག་ཤོ་མ་རྒྱག ཅེས་པ་དེ་ཡང་དཔེ་
དོན་ཟུང་འབྲེལ་ཁོངས་བཞག་པ་མི་འོས་པས་འགྲེལ་པར། ནང་ཁུལ་ཚོང་བརྒྱབ་ན་ཕན་
ཚུན་སུ་ལ་ཁེ་གྱོང་བྱུང་ནའང་འཚམ་པོ་མེད་པ་དང་། དེ་བཞིན་དཔོན་པོ་དང་གཡོག་པོ་ཤོ་
བརྒྱབ་ན་ཐོབ་ཤོར་ཅི་བྱུང་ན་ཡང་མཐའ་འབྲས་བཟང་པོ་མི་འབྱུང་བར་བསྟན་པའོ་ཞེས་
བསྐྱར་བཅོས་དང་། དེ་བཞིན་ལེ་ཚན་དེ་རང་གི་ཨང་གྲངས་ ༡༤༩ པར། བཟའ་རྒྱུ་མང་ན་
ནད་ཡིན། བཤད་རྒྱུ་མང་ན་གྱོད་ཡིན། ཟེར་བ་དེ་ཡང་དཔེ་དང་དོན་དུ་བཞག་ན་མི་འཚམ་
པར་བརྟེན་འགྲེལ་པ་ལ། ཟས་ཟ་ཚོད་མ་རན་པ་ཟོས་དྲགས་ན་ལུས་ལ་ནད་འབྱུང་བའི་རྒྱུ་
ཡིན་པ་དང༌། སྐད་ཆ་བཤད་རྒྱུ་མང་དྲགས་ན་གྱོད་དང་ཁ་མཆུ་སློང་བའི་གཞི་ཡིན་པས་དེ་
རིགས་ལ་དུས་རྟག་ཏུ་ཚོད་འཛིན་རན་པོ་ཞིག་བྱ་དགོས་པར་བསྟན་པའོ་ཞེས་བསྐྱར་བཅོས་
བཅས་བྱས་ཏེ་གཏམ་དཔེ་གསུམ་པོ་འདི་དག་ལེ་ཚན་བཞི་པ་ཐད་ཀར་བརྗོད་པའི་ཁོངས་སུ་
སྤོ་ཤུགས་བགྱིས་ན་ལེགས་པ་ལྟ་བུ་དྲན་པར་དཔྱད་གཞི་ཞུ།། །
༥ གཞན་ཡང་ཁོ་བོས་ལེ་ཚན་བཞི་པའི་ཁོངས་བསྒྲིགས་པའི་ཨང་ ༩༩ པར། སྒོམ་
ཆེན་རི་ལ་སྡོད་ཀྱང་། བསོད་སྙོམས་གྲོང་ནས་ལེན། ཟེར་བ་དེ་ལ་བསྐྱར་དུ་ཞིབ་སྐབས་
ཐད་བརྗོད་ཀྱི་དོན་སྙིང་མི་ལྡན་པར་དཔེ་ཁོ་ན་བཤད་ནས་བརྗོད་དོན་ཤུགས་ལ་རྟོགས་
པར་བྱེད་པའི་གཏམ་དཔེ་ཡིན་པ་ཧ་ཅང་གསལ། དཔེར་ན་ཁྲིམས་དཔོན་ཞིག་ཁྲིམས་ཁང་
གི་ཁྲི་ཐོག་ཏུ་དྲང་ཚུགས་སྒམ་ནན་ཆེ་མདོག་བྱེད་ན་ཡང་། མཚན་མོ་ཁྱིམ་ནང་དུ་ལྐོག་



366 གཏམ་མཛོད་མེས་པོའི་ཞལ་རྒྱུན།
རྔན་མཁན་ལ་སྣེ་ལེན་ཧུར་ཐག་བྱས་ནས་འཚོ་བ་སྐྱེལ་གྱིན་ཡོད་ཟེར་བ་ལྟ་བུ་སོགས་དེ་
རིགས་ལ་སྤྱད་ཆོག་ཅེས་པའི་འགྲེལ་བཤད་བསྐྱར་བཅོས་དང་། དེ་བཞིན་ཡང་ལེ་ཚན་
བཞི་པའི་ཨང་གྲངས་ ༡༥༡ པར། རྟ་གཅིག་བྱུང་ན། སྒ་གཅིག་དགོས། ཟེར་བ་དེ་ཡང་
དཔེ་བཤད་ནས་དོན་གོ་བར་བྱེད་དེ། མི་ལ་ལའི་འདོད་པ་ནམ་ཡང་ཚིམ་རྒྱུ་མེད་པས་
འདོད་ཡོན་ལོངས་སྤྱོད་ཇི་ཙམ་ཆེན་པོ་ཆགས་ན། ད་དུང་འདོད་རྔམས་ཀྱང་དེ་ཙམ་གྱིས་
ཇེ་ཆེར་འགྲོ་བ་ཡིན་ཟེར་བ་ལྟ་བུ་དེ་འདྲར་སྤྱོད་པའི་འགྲེལ་བཤད་ལ་བསྐྱར་བཅོས་ཕྲན་བུ་
བྱས་ཏེ་གཏམ་དཔེ་དེ་གཉིས་ཆབས་ཅིག་ལེ་ཚན་དང་པོ་སྟེ། དཔེ་ཁོ་ན་ཆེད་དུ་བཤད་དེ་
བརྗོད་དོན་གང་ཡིན་པ་རང་ཤུགས་སུ་གསལ་བར་སྟོན་པའི་གཏམ་དཔེའི་ཁོངས་སུ་སྤོས་
ན་ཐད་བརྗོད་ལས་གོ་དོན་དང་སྒྱུ་རྩལ་གང་གི་ཆ་ནས་ཀྱང་ལྷག་པ་ལྟ་བུ་དང་།
· དེ་བཞིན་ལེ་ཚན་བཞི་པ་དེ་རང་གི་ཨང་གྲངས་ ༣༧ པར། ཁ་ཆེའི་ཡུལ་ན་གུར་
ཀུམ་ར་མས་ཟ། ཨ་མདོའི་ཡུལ་ན་བྱི་ཏང་མཛོ་མོས་ཟ། ཞེས་པ་དེ་ལའང་ཞིབ་ཏུ་བསམ་
ན་ཐད་བརྗོད་ཀྱི་རྒྱུ་མཚན་གཏན་ནས་མི་ལྡན་པར་དཔེ་ཉིས་རྩེག་གིས། འཇིག་རྟེན་གྱི་
ཁམས་ནི་མུ་མཐའ་མེད་ལ་གནས་ཚུལ་ཡང་མི་འདྲ་བ་ཧེ་བག་ཆེན་པོ་ཡོད་པ་བསྟན་ཏེ།
བརྗོད་དོན་དངོས་ནི་དཔེར་ན་དེང་སང་རིག་གནས་དར་རྒྱས་ཧ་ཅང་ཆེ་བའི་གྲོང་ཁྱེར་
ནང་། སློབ་གྲྭ་ཆེ་མོ་མཐར་ཕྱིན་པའི་སློབ་ཐོན་སློབ་མས་ཀྱང་ཁྱིམ་ཚང་གཞན་གྱི་བུ་རྫིའི་
བྱ་བ་གཉེར་གྱིན་ཡོད་ཟེར་བ་ལྟ་བུར་སྤྱད་ན་འགྲིག་པའི་འགྲེལ་བསྐྱར་བཅོས་དང་འབྲེལ་
ལེ་ཚན་གཉིས་པའི་ཁོངས་སུ་བསྐྱལ་ན་སྙམ་པ་བཅས་འདི་དག་ཀྱང་བསྐྱར་དུ་དྲན་ནས་
དཔྱད་བསྡུར་གྱི་རྒྱུ་ཆར་བྲིས་པ་ལགས་སོ།།
གསུམ་པ། གཞི་རྐང་གོང་དུ་གཏམ་དཔེ་རེ་རེ་བཞིན་ལ་གོ་དོན་ནམ། བེད་སྤྱོད་
བྱ་ཡུལ་སོགས་ཀྱི་འགྲེལ་བཤད་རེ་ཆེད་དུ་བཀོད་ཡོད་ཀྱང་། འགའ་ཞིག་གཏམ་དཔེའི་
གོ་དོན་དངོས་བརྗོད་མ་ཐུབ་པ་དང་། ཡང་ན་རིགས་ཕྱེ་བའི་མཚན་ཉིད་དང་མི་མཐུན་པ་
སོགས་ཀྱི་སྐྱོན་ཆའང་མི་ཉུང་བ་ཞིག་བྱུང་ཡོད།།



གཏམ་མཛོད་ལ་བསྐྱར་ཞིབ་བགྱིས་པའི་གཡའ་སེལ། 367
༡ དཔེ་མཚོན་ཙམ་ཞིག་དྲངས་ན་ལེ་ཚན་དང་པོའི་ཨང་གྲངས་ ༡༣༡ པར། གྲོང་
པ་ཉེ་འདོད་ན། གོང་ལར་ཚེར་རགས་རྒྱོབས། ཟེར་བའི་འགྲེལ་པར། ……འདིར་ཁྱིམ་
མཚེས་ཐོག་འབྲེལ་ལ་བརྟེན་རྒྱུ་དངོས་བརླག་ཤོར་དང་། ཕོ་མོའི་འབྲེལ་བ་སོགས་ཀྱི་
དོགས་གཞི་དང་རྩོད་གླེང་མ་བྱུང་སྔོན་འགོག་བྱ་དགོས་ཟེར་བ་ལྟ་བུར་སྤྱོད་པ་ཡིན་” ཞེས་
འཁོད་འདུག །འགྲེལ་བཤད་དེ་ལྟར་བྱས་ན་དཔེ་ཁོ་ན་བཤད་པ་བས་བརྗོད་དོན་ཐད་ཀར་
བཤད་པའི་མཚན་ཉིད་ཤས་ཆེ་བས་ལེ་ཚན་བཞི་པའི་ཁོངས་སུ་འཇུག་འོས་པ་ལྟ་བུའི་
འགལ་བ་མངོན། འོན་ཀྱང་དཔེ་དེ་སྤྱོད་ཡུལ་ནི་རྒྱ་ཆེ་སྟེ་གཉེན་ཉེ་བའམ་གྲོགས་པོ་བློ་
དཀར་སོགས་ཀྱི་དབར་ཕར་སྤྱོད་ཚུར་ལེན་གྱི་ལྷག་ཆད་རྩིས་རྒྱག་རྒྱུའམ། ཡང་ན་ཕན་
ཚུན་རྒྱན་གོས་ཉེར་སྤྱད་སོགས་གྱོན་རེས་སྤྱོད་རེས་བྱས་རིགས་རང་རང་གི་དངོས་པོ་དེ་
ངོ་ནོར་མེད་པ་ཁུངས་སོ་སོར་སྤྲོད་པ་སོགས་མདོར་ན་དགའ་ཉེའི་དབར་གཙོ་བོ་དཔལ་
འབྱོར་ཐད་འདྲ་འདྲེས་དང་ཉག་ཉོག་མ་ཡིན་པ་ཁ་གསལ་ཁམས་དང་ཡོང་བ་བྱས་ན་ཕན་
ཚུན་དམ་གཙང་འཆམ་མཐུན་མཐའ་འཁྱོངས་ཡོང་ཐུབ་ཅེས་པ་ལ་སོགས་གོ་དོན་མང་པོ་
ལྡན་ཡོད་པ་བཅས་ལེ་ཚན་ནི་དཔེ་ཁོ་ན་བརྗོད་ནས་དོན་ཤུགས་ལ་སྟོན་པས་དང་པོ་རང་
གི་ཁོངས་སུ་གཏོགས་པ་ཡིན་སྙམ་པ་ལྟ་བུའོ།།
༢ འདིར་བརྒྱབ་པའི་འགྲེལ་བཤད་མང་པོ་ཞིག་ནི་གཏམ་དཔེ་སོ་སོའི་ཕྱོགས་རེ་
བའམ། ཆ་ཤས་ཙམ་མཚོན་པ་ལས་གོ་དོན་ཆ་ཚང་བ་སྟོན་ཐུབ་མེད་ལ། གཏིང་ཟབ་པ་
དང་གསོན་ཤུགས་ལྡན་པ། ལྡོག་ནས་སྟོན་པ་སོགས་ནི་དེ་བས་ཀྱང་འགྲེལ་བཤད་བྱེད་
ཐུབ་མེད། དཔེར་ན་ལེ་ཚན་དང་པོའི་ཨང་གྲངས་ ༡༣༢ པར། གྲོད་པ་འགྲངས་ཀྱང་། ཞིམ་
བློ་མི་བདེ། ཞེས་པའི་འགྲེལ་པར། “རོགས་པ་བྱས་ནའང་ལྷག་བསམ་རྣམ་དག་དང་ཁ་
ཞེ་གཉིས་མེད་ཅིག་བྱས་མ་བྱུང་ཟེར་བ་ལྟ་བུ་དེ་རིགས་ལ་སྤྱོད་པ་ཡིན་” ཞེས་པ་ཙམ་
ལས་བརྗོད་ཐུབ་མེད། འོན་ཀྱང་དེ་ནི་རོགས་པ་བྱེད་སྟངས་ཀྱི་གནད་དོན་ཙམ་དུ་མ་ཟད།
འདོད་དོན་ཞིག་བསྒྲུབས་ནའང་དེའི་ཕུགས་ཡུལ་ཉེན་ཁ་ཆེ་བས་སེམས་ནད་ཆགས་པ་ལྟ་



368 གཏམ་མཛོད་མེས་པོའི་ཞལ་རྒྱུན།
བུའམ། བྱ་བ་ཞིག་མངགས་གདམས་བྱས་པ་དེ་ཁས་བླངས་ཀྱང་བཤད་སྟངས་དང་རྣམ་
འགྱུར་ཧ་ཅང་ངན་པ་བསྟན་པ། ལས་ཀ་ཆུང་རྩག་ཅིག་རེ་བཅོལ་བྱས་པ་ལྟར་བསྒྲུབས་ན་
ཡང་བྱས་ཡུས་དེ་བས་ལྡབ་མང་པོས་ཆེ་བ་ཞིག་ཡང་བསྐོར་བསྐྱར་བསྐོར་གྱིས་བཤད་
བྱུང་ཟེར་བ་སོགས་མདོར་ན་བསྒྲུབ་བྱའི་དོན་གང་ཡིན་པ་དེ་གྲུབ་ན་ཡང་། དེའི་བྱ་རིམ་
ནང་ན་གཏད་ཕྱོགས་ཀྱི་བྱེད་པ་མི་བཟང་བ་སོགས་ཀྱིས་སེམས་སྐྱིད་པོ་མ་བྱུང་ཞེས་པ་
མཚོན་བྱེད་ཅིག་ཡིན་པ་སོགས་བསམ་ཚུལ་མཐའ་དག་བརྗོད་ཀྱིས་མི་ལང་བ་ཡང་ཡང་
ཕྲད་པས་ཁོ་བོས་འདིར་འགྲེལ་བཤད་ཕལ་མོ་ཆེ་ཞིག་གི་མཇུག་ཏུ་ “ཟེར་བ་ལྟ་བུ་དེ་
རིགས་ལ་སྤྱོད་པ་ཡིན” ཞེས་བྲིས་ཡོད་པ་འདི་ལ་རྒྱ་ཆེའི་ཀློག་པ་པོ་རྣམ་པ་ཚོས་དེ་དོན་
རིགས་འདེད་ཀྱི་གོ་བ་འཇུག་སྒོ་ཡངས་ཤིང་རྒྱ་ཆེ་བ་ཞིག་བཞེས་རྒྱུའི་རེ་བ་ཡོད།།
༣ མདོར་ན་བོད་ཀྱི་དམངས་ཁྲོད་གཏམ་དཔེ་མང་ཆེ་བར་གོ་དོན་གྱི་འགྲེལ་བཤད་
བློ་ཡིད་ཚིམས་པ་ཞིག་ཅི་འདྲ་བྱས་ནའང་བྱེད་མི་ཐུབ་པའི་རྒྱུ་མཚན་གཙོ་བོ་ནི་བདག་
རང་གི་ཤེས་ཚད་ཀྱིས་མ་འདང་བ་ཕུད། དེ་མིན་བོད་ཀྱི་དམངས་ཁྲོད་གཏམ་དཔེ་རང་ཉིད་
ཀྱི་ཐུན་མོང་མ་ཡིན་པའི་ཁྱད་ཆོས་གཞན་དྲིང་མི་འཇོག་པ་ཞིག་ཀྱང་ཡིན་པ་དེ་ད་ལམ་
རང་ཉིད་ལ་བྱ་བ་ངོ་མའི་ནང་ནས་མྱོང་ཚོར་ཟབ་མོ་ཞིག་བྱུང་། དེའི་ཐད་ལ་བསམ་ཞིབ་
ཡང་ཡང་བྱས་པ་བརྒྱུད་གོ་དོན་རྟོགས་ཐབས་ཡག་ཤོས་ནི་གཏམ་དཔེ་སོ་སོའི་ནང་དོན་
དང་འབྲེལ་བ་འཚམ་པོ་ཡོད་པའི་ལོ་རྒྱུས་ཀྱི་བྱུང་བའམ། ཡང་ན་དངོས་ཡོད་ཀྱི་དོན་རྐྱེན་
ཞིག་དང་སྦྱར་ནས་འགྲེལ་བཤད་བྱེད་ཐབས་སྤྱད་ན་གོ་བ་ལོན་ཆེ་ཤོས་ཡོང་བ་འདུག་
སྙམ། དཔེར་ན་ལེ་ཚན་བཞི་པའི་ཨང་གྲངས་ ༡༠ པར། རྐྱེན་ངན་གྲོགས་སུ་ཤར་བ། ཟེར་
བ་དེ་ལ་ཁོ་བོས་འགྲེལ་བཤད་དམ་སྤྱོད་ཡུལ་འུ་ཐུག་པོ་དེ་འདྲ་ཞིག་ལས་འབྲི་ཐུབ་མེད།
གལ་ཏེ་ལོ་རྒྱུས་ཀྱི་བྱུང་བ་ཞིག་དང་སྦྱར་ནས་བཤད་ན། རྗེ་བཙུན་མི་ལ་རས་པ་སྐུ་ཆུང་
ངུའི་དུས་ཡབ་གྲོངས་ཁར་ཁོང་རང་གི་སྐུ་མཆེད་ཨ་ཁུ་ཨ་ནེ་གཉིས་ལ་བུ་མད་རྣམས་
སྡུག་ཏུ་མི་འཇུག་པའི་ཞལ་ཆེམས་དང་བཅས་བཅོལ་ན་ཡང་། ཨ་ཁུ་ཨ་ནེ་གཉིས་པོས་



གཏམ་མཛོད་ལ་བསྐྱར་ཞིབ་བགྱིས་པའི་གཡའ་སེལ། 369
ཕྱི་ནོར་ནང་རྫས་ཡོད་རྒུ་བཙན་བདག་བྱས་པ་མ་ཟད། ཁོང་ཡུམ་སྲས་མིང་སྲིང་གསུམ་
ལ་བཟོད་གླགས་མེད་པའི་སྡུག་པོ་སྣ་རྒུ་བཏང་། དེ་ལ་ལན་སློག་ཆེད་ཡུམ་གྱི་བཀའ་
ལྟར་དབུས་གཙང་ཁུལ་མཐུ་སྒྲུབ་ཏུ་བྱོན་ཞིང་། ཨ་ཁུའི་བུ་ལ་བག་མ་ལེན་པའི་སྟོན་
མོའི་སྐབས་སུ་མཐུ་གཏད་ཀྱིས་མི་གྲངས་སུམ་ཅུ་སོ་ལྔ་ཁང་པ་ལོག་པའི་རྡིབ་འོག་ཏུ་
བཏང་། ཡུལ་དུ་སེར་བ་འབེབས་པ་སོགས་སྡིག་ལས་ཚབས་པོ་ཆེ་གནང་བར་ཐུགས་
འགྱོད་ཚད་མེད་པ་འཁྲུངས་ནས་ལྷོ་བྲག་ཏུ་རྗེ་མར་པ་ལོ་ཙཱ་བའི་ཞབས་ལ་གཏུགས།
སྒྲིབ་སྦྱོང་བཟོད་པར་དཀའ་བ་དཔག་ཏུ་མེད་པ་མཛད་མཐར་གདམས་ངག་ཟབ་མོ་
གནང་། ཡོངས་རྫོགས་བློས་བཏང་གིས་སྒྲུབ་པ་ལ་རྩེ་གཅིག་ཏུ་གཞོལ་བར་མཛད་
པས་མཐར་སྐུ་ཚེ་འདི་ཉིད་ལ་ཟུང་འཇུག་གི་གོ་འཕང་བརྙེས་ཐུབ་པ་དེ་ལྟ་བུ་ལ་ “ རྐྱེན་
ངན་གྲོགས་སུ་ཤར་བ་” ཞེས་ཟེར་བ་ཡིན་བརྗོད་ན་གཏམ་དཔེ་དེ་ལ་གོ་བ་གཏིང་ཟབ་
ཙམ་ཞིག་ལོན་ཐུབ་བམ་སྙམ་པ་ལྟ་བུའོ།།
གཞན་ཡང་ཡོངས་གྲགས་ཀྱི་གཏམ་དཔེ་འགའ་ཞིག་སྔོན་བྱོན་གྲགས་ཅན་མི་སྣས་
དོན་རྐྱེན་ལོ་རྒྱུས་དགོས་ངེས་མདོར་བསྡུས་ཙམ་དྲངས་ནས་ཤེས་སུ་འཇུག་རྒྱུ་དེའང་
གཏམ་དཔེར་གོ་བ་གསལ་པོ་ལོན་པའི་བྱ་ཐབས་ནུས་པ་ལྡན་པ་ཞིག་ཡིན་སྙམ། དཔེར་
ན༑ ཏཱ་ལའི་བླ་མ་སྐུ་ཕྲེང་བདུན་པའི་ཡང་སྲིད་བརྩད་འཚོལ་གྱི་སྐབས། ཆིང་གོང་མ་ཆན་
ལུང་གིས་ལྕང་སྐྱ་རོལ་པའི་རྡོ་རྗེ་ཆེད་གཉེར་བོད་དུ་མངགས་གཏོང་གནང་ཞིང་། སྔར་
ལམ་ཆོས་སྐྱོང་རྣམས་ལ་ཞུས་པའི་ལུང་བསྟན་ཡང་གཅིག་གྱུར་མ་བྱུང་བ་སོགས་མཛད་
དཀའ་གནང་གཏད་ཆེན་པོ་བྱུང་དུས་ལྕང་སྐྱེས་རྡོ་རིང་པཎྜི་ཏ་ལ་གསུངས་པར། “རྒྱལ་
བའི་མཆོག་སྤྲུལ་གྱི་སྐོར་འདི་རྩ་བ་ཆེ་སྟབས་རང་ཅག་རྣམས་ཀྱིས་བློས་མ་འཁྱུད་པར་
མངོན་ཤེས་ཡོད་རེས་ཆོས་སྐྱོང་ཁག་རྣམས་སྤྱན་འདྲེན་ཞུས་ཀྱང་། ལོང་བའི་འཁར་བ་ལྟ་
བུ་བཅས་ལུང་ཕེབས་ཚང་མ་པོ་ཏ་ལའི་གསེར་ཁྲིར་སྡེབས་གཅིག་ལ་བསྐྱལ་བས་ནི་མ་
འཐུས། འདི་མུས་རིམ་འགྱངས་སུ་ལུས་ན་ནི་སྐུ་གེགས་སོགས་ཇི་ཡོང་ཆ་མི་རྟོགས་པའི་



370 གཏམ་མཛོད་མེས་པོའི་ཞལ་རྒྱུན།
ཁར། གོང་མ་ཆེན་པོས་ཀྱང་ཅི་གསུང་མི་ཤེས་པ་བཅས་ད་རྒས་པཎྜི་ཏ་འདི་ལ་ཆོས་སྐྱོང་
སྐུ་གསོལ་ཞིག་ཞུ་དགོས་རྒྱུ་ཨེ་ཡིན་”1 ཞེས་དགོངས་པ་ཅན་གྱི་གསུང་དེ་ལ་བཀའ་བློན་
རྡོ་རིང་གིས་ ༥…..སྤྱན་འདྲེན་ཇི་ཙམ་མཛད་ཀྱང་ལྷ་འདྲེ་ཁོག་ཞུགས་ནི་ཕན་ལ་གཏན་
ནས་མི་ཡོང་། འོན་ཀྱང་ཐུགས་རྗེ་ཆེ་ཡུལ་དུ་རང་གི་བསམ་ཚོད་མཛེས་ལམ་དུ་མ་སོང་བ་
ཞུ་ན། རྒྱལ་བའི་ཡང་སྲིད་སྐོར་འདི་རྩ་བ་ཆེ་སྟབས་རྒྱ་ནག་གོང་མ་ཆེན་པོས་ཀྱང་ མདའ་
ལ་ཡིད་མ་ཆེས། མདུང་ལ་སྲང་གང་སྤྲད་ དེ་བཀས་མངགས་པ་ནི་སྐྱབས་མགོན་ཆེན་པོ་
ཉིད་ལས་གཞན་དུ་མ་མཆིས་པ་བཅས་དེས་ན་གཞན་ཟེར་རྗེས་འབྲང་དང་མཛེས་ལམ་
དུ་མ་སོང་བའི་ཡེ་ཤེས་ཀྱི་གཟིགས་པས་དཔྱད་དེ་ཐག་ཆོད་པ་ཞིག་མཛད་ཕྱིན། དེ་དོན་
ལས་མི་འགལ་བའི་ཞབས་གྱུར་ཞུ་འོས་རྣམས་ལྟོས་ཟོས་སྒོ་ཁྱིའི་དཔེ་ལྟར་ཕྲན་ཚང་མས་
བསམ་པ་རྣམ་དག་ཞུ་དགོས་གཞིར་བཅས་ཞེས་ཞུ་བར་མཛད་"[2] ཅེས་གོ་རྒྱུ་ཆེན་པོ་
ཡོད་པའི་ལན་འབུལ་གནང་མཛད་འདུག་པ་ལྟར་དངོས་བྱུང་གི་དོན་རྐྱེན་དང་འབྲེལ་ཡོད་
ཀྱི་ལོ་རྒྱུས་བཅས་གསལ་བགྱིས་ན་དེར་གསལ་བའི་གཏམ་དཔེའི་གོ་དོན་ཇེ་གསལ་དུ་
འགྱུར་ཐུབ་པ་ལྟ་བུ་འདིའང་དཔེ་མཚོན་ཞིག་ཡིན།།
དེ་བཞིན་དཔེར་ན་ རང་ཐག་བཅག་ན། ལྟེ་ནད་སངས་ ཟེར་བའི་གཏམ་དཔེ་འདིའི་
ཚིག་འགྲེལ་གོང་དུ་གསལ་བ་ལྟར་ཡང་། དོན་འབྲེལ་ཐད་ལོ་རྒྱུས་ཀྱི་བཤད་སྲོལ་འདི་འདྲ་
ཞིག་ཐོས་མྱོང་སྟེ། སྤྱི་ལོའི་དུས་རབས་བཅུ་དགུ་པའི་སྨད་ཆའི་ནང་སྐབས་དེའི་སྲིད་སྐྱོང་
ར་སྒྲེང་ཨ་ཆི་ཐུ་ངག་དབང་ཡེ་ཤེས་ཚུལ་ཁྲིམས་རྒྱལ་མཚན་དང་། བཀའ་བློན་གཙོ་བོ་
བཤད་སྒྲ་དབང་ཕྱུག་རྒྱལ་པོ་གཉིས་དབར་དབང་ཆ་འཕྲོག་རེས་ཀྱི་འགལ་བ་ཞིག་ལྷགས་
རྐྱེན་སྲིད་སྐྱོང་གིས། བཤད་སྒྲ་ལས་ཞབས་གནས་དབྱུངས་ཀྱིས་སྙེ་མོ་བྱ་སྒོ་གཞིས་ཀར་
ཚུལ་མཐུན་གྱིས་སྡོད་དགོས་པའི་བཀའ་བཅད་བཏང་བ་བཞིན་སྡོད་མུས་སྐབས། གོར་
1<<དགའ་བཞི་བའི་མི་རབས་ཀྱི་བྱུང་བརྗོད་>> སི་ཁྲོན་ལྕགས་པར་མའི་དེབ་ངོས་། 76--79
2«དགའ་བཞི་བའི་མི་རབས་ཀྱི་བྱུང་བརྗོད་>> སི་ཁྲོན་ལྕགས་པར་མའི་དེབ་པར་ངོས། 78--79 བར་གཟིགས།



གཏམ་མཛོད་ལ་བསྐྱར་ཞིབ་བགྱིས་པའི་གཡའ་སེལ། 371
རྒྱལ་ཛང་ཀ་བྷ་དུར་དང་ཡིག་འགྲུལ་བྱས་པའི་ཀླན་ཀ་ཞིག་ལྷགས་རྐྱེན་སྲིད་སྐྱོང་ར་སྒྲེང་
ནས་བཀའ་ཕབ་དོན་བཞིན་མདའ་དཔོན་ཐོན་པ་བ་དམག་དཔུང་དང་བཅས་སྙེ་མོར་ཆེད་
གཏོང་སྐབས། ཤོད་འགག་ནས་བཤད་སྒྲའི་བྱེད་འཛོལ་ཚབས་ཆེན་ལ་མཐའ་འདོམས་
ནན་པོ་བྱ་དགོས་པའི་བཀའ་བསྒྱུར་དང་། ཞིབ་ཆ་བཀའ་མངགས་སྤྱི་མཁན་ནས་གནང་
རྒྱུ་ཞེས་བཤད་ཅིང་། སྤྱི་ཁྱབ་མཁན་པོ་སེར་སྨད་རྒྱལ་དབང་སྤྲུལ་སྐུ་བློ་བཟང་འཕྲིན་ལས་
ནས་མདའ་དཔོན་ཐོན་པ་བར་གང་སར་ནན་པོ་བྱ་དགོས་པའི་མངགས་ཆ་ཡང་ཡང་བྱས་
པའི་མཐའ་བསྡོམས་སུ། མདའ་དཔོན་སྐུ་ཞབས་ “རང་ཐག་བཅག་ན་ལྟེ་ནད་སངས” ཟེར་
བའི་དཔེ་ཞིག་ཡོད་པ་རེད་དཱ་ཞེས་བརྗོད་ནས་དོན་ལ་བཤད་སྒྲ་བསད་ན་རྙོག་དྲ་ཡོངས་
རྫོགས་ཐག་ཆོད་ཀྱི་རེད་ཅེས་བརྡ་གསལ་པོ་བསྟན་ན་ཡང་། དངོས་སུ་ཐུག་འཕྲད་སྐབས་
བཤད་སྒྲས་སྔ་ཕྱིའི་གནས་ལུགས་ཡོང་རྐྱེན་རྣམས་འཇམ་བཤད་ཐབས་མཁས་བྱས་རྐྱེན་
ཐོན་པས་གསོད་མ་ནུས་པར་སྐྲ་བཅད་དེ་རྒྱལ་བྱེད་དགོན་པར་བཙོན་འཇུག་བྱས་པའི་
སྐོར་རྒན་རབས་ཀྱི་ངག་རྒྱུན་ལས་ཐོས་མྱོང་བ་ལྟར་དེ་དག་ཀྱང་གཏམ་དཔེ་གོ་དོན་ཟབ་
བཤད་བྱས་པའི་ལོ་རྒྱུས་ཐོག་དངོས་སུ་བྱུང་བའི་དོན་རྐྱེན་ཞིག་ཡིན་སྙམ་མོ།། ་
ཡང་དཔེར་ན་ མཆོད་རྟེན་མགོ་གཞུག་ལོག་ཀྱང་། བང་རིམ་མེད་པར་གནས་ཙམ་
ཟེར་བའི་གཏམ་དཔེ་དེ་གོ་དོན་ཅི་འདྲ་ཞིག་ལ་འཇུག་པ་ལམ་སེང་བློ་ལ་འཆར་མི་བདེ་
ཙམ་ལྟ་བུ་ཡོད་མོད། འོན་ཀྱང་འདི་སྐོར་སྤྱི་ལོ་ ༡༩༤༧ ལོར་སྟག་བྲག་ཕྱོགས་གཏོགས་
དང་བཅས་པས་སྲིད་དབང་དང་དྲག་ཤུགས་སྤྱད་དེ་ར་སྒྲེང་ཕྱོགས་གཏོགས་གཏོར་ཕམ་
བཏང་རྗེས་སྐབས་ར་བླའི་བྱས་ཉེས་ཞེས་པའི་ཡིག་རིགས་ཁག་ཅིག་ལྷ་སའི་བར་སྐོར་
ནང་ཁྲོམ་བསྒྲགས་འགྲེམས་སྟོན་བྱས་སོང་བའི་ཁོངས། སྨྱུང་གནས་བླ་མ་དང་། མཁར་
རྡོ་སྤྲུལ་སྐུ་སོགས་ཀྱིས་སྟག་བྲག་བླ་མ་ལྐོག་གསོད་བྱ་རྒྱུའི་སྐོར་གྱི་འཆར་གཞི་བཏོན་
པར་ར་སྒྲེང་རིན་པོ་ཆེས་གནང་བའི་ཕྱག་བྲིས་ཤིག་གི་ནང་དུ། སྟག་བྲག་གི་བྱེད་བབ་ངན་
པ་རྣམས་བགྲངས་པའི་མཇུག་ཏུ། འོན་ཏེ་ར་སྒྲེང་བླ་བྲང་ལ་མཚོན་ནའང་ “མཆོད་རྟེན་



372 གཏམ་མཛོད་མེས་པོའི་ཞལ་རྒྱུན།
མགོ་གཞུག་ལོག་ཀྱང་། བང་རིམ་སྐེད་པར་གནས་ཙམ་” ཞིག་ཡོད་པར་བརྟེན་ཐལ་ཆ་དེ་
རིགས་བྱེད་མི་རུང་ཞེས་ཞལ་ཏ་མཛད་འདུག་པའི་གཏམ་དཔེ་དེ་ད་ལྟའང་གསལ་པོར་བློ་
ལ་དྲན་གྱི་འདུག །དེའི་གོ་དོན་ནི་མཆོད་རྟེན་མགོ་གཞུག་ལོག་པ་ཟེར་བ་ར་སྒྲེང་རང་དེ་སྔ་
བོད་ཡོངས་ལ་དབང་སྒྱུར་བ་ནས། ད་སྟག་བྲག་གིས་དབང་སྒྱུར་བྱ་ཡུལ་དུ་གྱུར་པ་ལ་ཟེར་
ཞིང་། འོན་ཀྱང་བང་རིམ་སྐེད་པར་གནས་ཙམ་ཞེས་པ་ནི་དཔལ་འབྱོར་གྱི་ཐད་སྔོན་ཆད་
ལོ་བརྒྱད་ཙམ་རིང་རྒྱལ་ཚབ་གནང་སྐབས་སྲིད་གཞུང་གི་རྫོང་གཞིས་ལེགས་གྲས་འགའ་
ཞིག་མཆོད་གཞིས་སུ་རྩ་འཇགས་དང་། བྱང་རིགས་ཁྱོན་ཡོངས་ལ་སྒེར་སྡོམ་གྱིས་བལ་
ཚོང་ལོ་མང་བརྒྱབ་སྟེ་ཁེ་སྤོགས་ཚད་ལས་བརྒལ་བ་ཐོབ་པ། དེ་མིན་སྐྱབས་རྟེན་འབུལ་
དངོས་ཀྱི་ཡོང་འབབ་སོགས་ཕྱོགས་གང་ཅི་ནས་བོད་གངས་ཅན་འདིར་མཚོན་ན་འབྱོར་
སྟོབས་ར་སྒྲེང་བླ་བྲང་ལ་འགྲན་ནུས་པ་སུ་ཡང་མེད་པ་དེ་ལ་གསུང་བ་བཅས་དེ་ལྟར་དོན་
དངོས་དང་ཟུང་དུ་སྦྲེལ་ནས་བསམ་ཞིབ་བྱེད་སྐབས་གཞི་ནས་གཏམ་དཔེ་དེ་ལ་གོ་བ་དོན་
དང་མཐུན་པ་ཞིག་ལོན་ཐུབ་པ་ལྟ་བུའོ།།
དེ་བཞིན་ བྱུང་ནམ་མཁའ་དང་། འཐིམ་ས་གཞི་ ཞེས་པའི་གཏམ་དཔེ་འདིའི་ཚིག་
འགྲེལ་ནི་ནམ་མཁའ་ལས་བྱུང་བའི་ཁ་ཆར་རྣམས་ས་གཞི་ཆེན་པོར་འཐིམ་ཞིང་། ས་
རླངས་སྤྲིན་དུ་གྱུར་ཏེ་སླར་ཡང་ཁ་ཆར་འབབ་པ་དེ་ཉིད་དཔེར་བཞག་པ་ཡིན་མོད། འོན་
ཀྱང་གོ་དོན་གང་ཡིན་དང་དོན་གནད་ཅི་འདྲ་ཞིག་བེད་སྤྱོད་བྱེད་པའི་སྐོར། དེ་སྔ་ལྷ་ཀླུའི་
ལྷ་ལྕམ་གཡང་འཛོམས་ཚེ་རིང་ཟེར་བའི་བུད་མེད་གྲགས་ཅན་དེས་རང་ཉིད་ཀྱི་བཟའ་ཟླ་
ལྷ་ཀླུའི་གུང་འཇིགས་མེད་རྣམ་རྒྱལ་གཞོན་ནུའི་དུས་སུ་གྲོངས་པ་དང་། ཁོ་རང་གི་བུ་ཕུན་
ཚོགས་རབ་རྒྱས་བྱ་བ་ཡང་ལོ་ན་བཅུ་བདུན་ཐོག་གྲོངས་པ། རྗེས་སུ་རམ་པའི་བུ་ཕུན་
ཚོགས་རྒྱལ་པོ་ཟེར་བ་ལྷ་ཀླུའི་གོ་མག་ཏུ་བསུས་ཀྱང་མ་འགྲིག་པར་གོ་ལོག་པ་སོགས་
རྐྱེན་ངན་སྣེ་འདོམས་བྱུང་རྐྱེན་ “བྱུང་ནམ་མཁའ་དང་། འཐིམ་ས་གཞིའི་ དཔེ་བཞིན་ལྷ་
ཀླུའི་འཛིན་དབང་ཡོངས་རྫོགས་ཏཱ་ལའི་བླ་མ་སྐུ་ཕྲེང་བཅུ་གསུམ་པར་རྩིས་འབུལ་ཞུས་ཏེ་



གཏམ་མཛོད་ལ་བསྐྱར་ཞིབ་བགྱིས་པའི་གཡའ་སེལ། 373
ཁོང་ཉིད་ནམ་འཚོའི་རིང་འཚོ་རྟེན་བབ་མཚུངས་གསོལ་རས་ཞུ་རྒྱུ་."] ཞེས་གསལ་
བ་ལྟར། ལྷ་ཀླུའི་འཛིན་དབང་གང་ན་ཅི་ཡོད་ཏཱ་ལའི་བླ་མ་སྐུ་ཕྲེང་བརྒྱད་པ་དང་། སྐུ་ཕྲེང་
བཅུ་གཉིས་པ་གཉིས་ཀྱི་ཡབ་གཞིས་སུ་སྔ་ཕྱིར་ས་གནས་སྲིད་གཞུང་ནས་གནང་བ་དེ་ད་
ཆ་སླར་ཡང་སྲིད་གཞུང་རང་ལ་ཕྱིར་འབུལ་ཞུ་རྒྱུ་ཟེར་བའི་གོ་དོན་ཡིན་པ་དོན་རྐྱེན་དངོས་
དང་སྦྲགས་ནས་འགྲེལ་བཤད་བྱེད་དུས་ཚང་མས་གོ་བ་བདེ་བ་ལྟ་བུ་ཡིན།།
གཞན་ཡང་དམངས་ཁྲོད་གཏམ་དཔེ་ལ་ལ་གནས་ཚུལ་དམིགས་བསལ་ཅན་གྱི་
འོག་གོ་དོན་འགྱུར་བ་ཆེན་པོའམ། ཡང་ན་རྦད་དེ་གོ་ལྡོག་ཏུ་འགྱུར་བ་དེ་འདྲའང་ཡོད།
དཔེར་ན་སྤྱི་ལོ་ ༡༩༣༨ ལོར་བཤད་སྒྲ་ནང་ཁུལ་ཁ་མ་དན་པར་གྱོད་གཞི་ཐུག་སྐབས།
བཀའ་ཤག་ནས་ཕུལ་བའི་འཆར་གཞིར་རྒྱལ་ཚབ་ར་སྒྲེང་གིས་བཀའ་བཅོས་གནང་དོན་
……སྐལ་ཐོབ་མ་ཟུར་སྟར་ཁ་ཁ་གཤག་གཏོང་འོས་མཆིས་མིན་ཞིབ་དཔྱད་འཆར་འབུལ་
དགོས་རྒྱུ” ཞེས་གསལ་བར་བརྟེན་བཤད་སྒྲ་མ་ཚང་ཉེན་འགན་མ་བཟོད་པར་བཀའ་ཞིབ་
དྲང་འཆུན་ཆེ་བ་ཞིག་འཕྲལ་དུ་བསྐོ་བཞག་ཡོང་བ་ནས་བདེན་མཐའ་གསལ་བའི་རྒྱུ་རྐྱེན་
ཞུས་ཆོག་པ་ཞེས་ནང་བཅར་ཞུ་སྐབས། “བཀའ་བློན་བོན་ཤོད་ཀྱིས་གསུངས་གསལ།
བཀའ་བཅད་ནང་གསལ་ཞིབ་དཔྱད་ཀྱི་འཆར་གཞི་འབུལ་རྒྱུ་ཞེས་པ་དེ་བཀའ་ཤག་ནས་
ཐད་ཀར་སྐལ་ཐོབ་སྐོར་འཆར་གཞི་སྦུད་ཙམ་འབུལ་རྒྱུ་དེ་རང་རེད། ངས་སྤོའོ་འགྱེལ་རྨོའོ་
སློང་བྱས་པས་ག་ལ་འཐུས། མགོ་བོའི་དཀྱིལ་དུ་བརྒྱབ་སྟེ། ཀླད་པའི་གཞུང་ལ་འགྲོ་བ་
ཞིག་ བྱས་ཆོག་ཅེས་དྲང་པོ་བྱ་རྒྱུ་ཡིན་པའི་ཚུལ་གྱིས་དོན་སྙིང་སྟར་ཁ་ཁ་གཤག་གཏོང་
རྒྱུ་ཡིན་ཟེར་བའི་གོ་དོན་ཡོད་པ་རེད་”[4] ཅེས་གསལ་བ་ལྟར་གཏམ་དཔེ་འདིའི་ཚིག་
འགྲེལ་ནི་བོད་མི་རིགས་གནའ་བོའི་གོམས་སྲོལ་ལོ་གསར་ལ་ལུག་མགོ་སྲེག་མ་བཙོས་
ནས་ཟ་སྐབས། ཐོག་མར་ལུག་མགོ་ཕྱེད་གཤག་གཏོང་སྲོལ་དེ་དཔེར་བཞག་སྟེ་མགོ་བོའི་
ན
3 «བོད་ཀྱི་ལོ་རྒྱུས་རིག་གནས་དཔྱད་གཞིའི་ཡིག་ཆ་བདམས་བསྒྲིགས་>> འདོད་ཐེངས་ ༡༤ པར་ངོས་ ༧༩
4 <<བོད་ཀྱི་ལོ་རྒྱུས་རིག་གནས་དཔྱད་གཞིའི་རྒྱུ་ཆ་བདམས་བསྒྲིགས་>> འདོད་ཐེངས་ ༡༤ པར་ངོས་ ༡༠༠



374 གཏམ་མཛོད་མེས་པོའི་ཞལ་རྒྱུན།
དཀྱིལ་དུ་གྲི་བརྒྱབ་སྟེ་ཀླད་པའི་གཞུང་ངམ། ལ་ལས་སྣའི་གཞུང་ལ་འགྲོ་བའང་ཟེར་སྲོལ་
ཡོད་དེ་གཡས་གཡོན་གཉིས་ཀ་ཆེ་ཆུང་མ་ཤོར་བ་ཞེས་རྒྱུན་ལྡན་གྱི་གོ་དོན་དྲང་པོ་དྲང་
བཞག་བྱ་རྒྱུ་ཟེར་བར་སྤྱོད་པ་ཡིན་རུང་། སྐབས་དོན་འདི་ལྟ་བུའི་དུས་སུ་མ་ཟུར་གཉིས་
སྐལ་ཐོབ་སྟར་ཀ་ཕྱེད་གཤག་གཏོང་རྒྱུ་ཟེར་བའི་ལྡོག་ཕྱོགས་ཀྱི་གོ་དོན་ཞིག་ཀྱང་ཤུགས་
བསྟན་ཡོད་པ་སོགས་འདི་རིགས་ཀྱིས་མཚོན་གཏམ་དཔེ་དུ་མའི་བརྗོད་དོན་ནམ། ཡང་
ན་གོ་རྒྱུ་ཆ་ཚང་གཏིང་ཟབ་ཅིག་རྟོགས་པར་བྱེད་པ་ལ་དེ་དང་འབྲེལ་བའི་དོན་རྐྱེན་ཞིབ་
ཕྲ་ཞིག་དང་སྦྱར་ཏེ་འགྲེལ་བཤད་བྱས་ན་མ་གཏོགས་གོ་བ་ལོན་དཀའ་བའི་དཔེ་མཚོན་
སྐབས་འཕྲལ་བློ་ངོར་འཆར་བ་འགའ་ཤས་ཙམ་དྲངས་པ་བཅས་མདོར་ན་གཡའ་སེལ་
འདིའང་
། གཅིག་ནས་བདག་རང་གིས་གོང་དུ་བགྱིས་པའི་གཏམ་དཔེའི་འགྲེལ་བཤད་མང་
པོ་ཞིག་འཐུས་སྒོ་ཚང་མིན་དང་ནོར་འཁྲུལ་ཅི་རིགས་ཤིག་མཐོང་བར་བརྟེན་རྟ་མ་ཆད་
གོང་ནས་བབས་ན་བཟང་ཟེར་བའི་དཔེ་ལྟར་གཞན་གྱི་བཀའ་བཀྱོན་མ་ཕོག་པའི་་གོང་དུ་
རང་སྐྱོན་རང་བརྗོད་གང་ནུས་དང་འབྲེལ་གཟིགས་པ་པོ་རྣམས་ཀྱིས་དཔྱད་ཞིབ་ཡོ་སྲོང་
གནང་རྒྱུར་བསྐུལ་མ་ཞུ་ཆེད་དང་། གཉིས་ནས་བོད་ཀྱི་དམངས་ཁྲོད་རིག་གནས་ཀྱི་ཡ་
གྱལ་གཏམ་དཔེའི་སྒྱུ་རྩལ་ལ་དེ་བས་ཕྱོགས་ཡོངས་དང་སྒོ་ཀུན་ནས་ཞིབ་འཇུག་གཟབ་
ནན་གནང་རིན་ཡོད་ལ། གནང་དགོས་ངེས་ཀྱི་སྤྱིར་བཏང་མ་ཡིན་པའི་སྒྱུ་རྩལ་དང་གོམས་
སྲོལ་གྱི་ཁྱད་ཆོས་དཔོག་དཀའ་ཇི་སྙེད་ཅིག་ལྡན་པའི་གསལ་འདེབས་ཀྱི་རྒྱུར་འགྱུར་དུ་རེ་
བའི་སེམས་ཀྱིས་བྲིས་པ་ཡིན།།



མཐའ་མཇུག་གི་རེ་འདུན།
གཏམ་མཛོད་དེབ་ཆུང་འདི་ཡི་འགོ་གླེང་གཞི་ནས། མཇུག་གཡའ་སེལ་བརྗོད་པའི་བར་
ཐོག་མཐའ་གཞུང་གསུམ་གང་གི་ཐད་དུའང་ད་དུང་མ་རྟོགས་པ་དང་། ལོག་པར་རྟོག་པ་
སོགས་ཀྱི་སྐྱོན་དང་ནོར་འཁྲུལ་ཅི་རིགས་པ་ཞིག་གནས་ཡོད་པ་གདོན་མི་ཟ་བས་ལུགས་
འདིར་གཟིགས་སྤྱན་ཡངས་པའི་མཁས་པ་རྣམས་ཀྱིས་སྐྱོན་སེལ་དགེ་སྤེལ་ལ་སྨན་པའི་
དགོངས་འཆར་ལྷུག་རྩོལ་ཡོང་བ་ཞུ་རྒྱུ་དང་བཅས།།



-
-*... .
.
.
.
.
. .
...



-
-*... .
.
.
.
.
. .
...



གཏམ་མཛོད་མེས་པོའི་ཞལ་རྒྱུན།
༈ བོད་མི་རིགས་ཀྱི་དམངས་ཁྲོད་གཏམ་དཔེ་རྒྱ་མཚོ་ལྟ་བུའི་ཁྲོད་ནས་བདག་བློ་
ཀུ་ཤའི་རྩེ་མོས་བླངས་པའི་ཆུ་ཐིགས་ཙམ་ཞིག་གཅེས་བཏུས་བགྱིས་ཐོག །དེ་དག་
རིགས་མི་འདྲ་བ་ལེ་ཚན་ལྔ་ལ་ཕྱེ་སྟེ་གནའ་གཏམ་མི་རེ་ངོ་རེར་ཚིག་གམ་བརྗོད་དོན་
གྱི་འགྲེལ་བཤད་སྟབས་བདེ་རེ་དང་། བེད་སྤྱོད་བྱ་ཡུལ་ལམ་བྱེད་སྟངས་ཀྱི་ཕྱོགས་
སྟོན་ཙམ་རེ་ཡང་བྲིས་པ་མ་ཟད། ད་དུང་བོད་ཀྱི་དམངས་སྒྲུང་དང་། ལོ་རྒྱུས། གཏམ་
རྒྱུད་ཀྱི་བཤད་ཚུལ་སོགས་དང་འབྲེལ་བ་ཡོད་པའི་གཏམ་དཔེ་ཁག་ཅིག་གི་འབྱུང་
ཁུངས་དངོས་སམ། ཡང་ན་དེའི་ཡོང་སྟངས་སོགས་རང་གིས་མཐོང་ཐོས་བྱུང་རིགས་
རྣམས་ཀྱང་ཡིག་ཐོག་ཐོག་མའི་ཕྱོགས་སྒྲིག་གང་ཐུབ་བཅས་བྱས་ཏེ། དམངས་སྲོལ་
རིག་གནས་ཀྱི་བྱེ་བྲག་ཐུན་མོང་མ་ཡིན་པ་འདི་ཉིད་མི་རབས་ནས་མི་རབས་སུ་
བརྒྱུད་སྤྲོད་ཀྱི་བྱ་གཞག་འདིའི་ཐད་ལ་སྨན་པའི་བྱ་བ་ཅུང་ཟད་ཙམ་ཞིག་བྱེད་ཐུབ་
ན་ཅི་མ་རུང་སྙམ་པའི་ལྷག་བསམ་བཟང་པོས་ཀུན་ནས་བསླངས་ཏེ་གཏམ་མཛོད་ཀྱི་
དེབ་ཆུང་འདི་ཉིད་བརྩམས་པ་ལགས།
[SBN 978-93-80359-69-4
9789386"359694
༣285
